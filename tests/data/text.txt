







АҦСНЫ АҲӘЫНҬҚАРРА АШЬАУСТӘ ЗАКӘАНЕИДКЫЛА




















Аҟәа
2017






«Аҧсны Аҳәынҭқарра Ашьаустә закәанеидкыла» 10.01.2007 шықәсазтәи N 1555-с-XIV (иаднакылт Аҧсны Жәлар Реизара – Апарламент 2006 ш, ԥхынҷкәынмза 28 рзы) (аредакциа 29.06.2016)






















АҦСНЫ АҲӘЫНҬҚАРРА АШЬАУСТӘ ЗАКӘАНЕИДКЫЛА



Иаднакылт
Аҧсны Жәлар Реизара – 
Апарламент
2016 ш, ԥхынҷкәынмза 28 рзы
 


АҦСАХРА АЛАЗГАЛО АУСШӘҞӘҚӘА РЫХЬӠЫНҴА

(Аҧсны Аҳәынҭқарра азакәанқәа рредакциала)
18.07.2007 N 1798-с-IX, 27.04.2009 N 2348-с-IV, 
21.07.2009 N 2426-с-IV, 30.07.2009 N 245-с-IV,
04.08.2009 N 2472-с-IV, 10.03.2011 N 2863-с-IV,
15.06.2011 N 2937-с-IV, 07.08.2012 N 3187-с-V,
29.11.2011 N 3227-с-V, 15.06.2015 N 3793-с-V,
18.11.2015 N 3910-с-V, 09.06.2016 N 4135-с-V рҟынтәи











АЗЕИҦШ ХӘҬА

I аҟәша. АШЬАУСТӘ ЗАКӘАН

1-тәи ахы. АҦСНЫ АҲӘЫНҬҚАРРА АШЬАУСТӘ ЗАКӘАНЕИДКЫЛА АҲАСАБТӘҚӘЕИ АПРИНЦИПҚӘЕИ

Ахәҭаҷ 1. Аҧсны Аҳәынҭқарра ашьаустә закәанҧҵара

Аҧсны Аҳәынҭқарра ашьаустә закәанҧҵара шьақәгылоуп абри Азакәанеидкыла ала. Ашьаустә ҭакҧхықәра азҧхьагәазҭо азакәан ҿыцқәа абри Азакәанеидкыла ралаҵара ахәҭоуп.
Абри Азакәанеидкыла шьаҭаркуп Аҧсны Аҳәынҭқарра Аконституциеи еицазхарҵахьоу жәларбжьаратәи азин азыҧҵәақәеи апринципқәеи рыла.

Ахәҭаҷ 2. Аҧсны Аҳәынҭқарра Ашьаустә закәанеидкыла аҳасабтәқәа

Абри Азакәанеидкыла ҳасабтәқәас иамоуп: ауаҩытәыҩсеи атәылауаҩи рзинқәа, рхақәиҭра, ахатәра, азеиҧш ҭышәынтәалара ауаажәларратә шәарҭадара, иааҳакәыршоу аилазаара, Аҧсны Аҳәынҭқарра аконституциатә шьақәгылашьа ацәгьаура рацәыхьчара, ауаатәыҩсаразы аҭынчреи ашәарҭадареи раԥҵара, иара убас, ацәгьаурақәа рыҟамларазы агәҽанҵара.
Абарҭ аҳасабтәқәа рынагӡаразы абри Азакәанеидкыла ишьақәнаргылоит ашьаустә ҭакԥхықәра аҵаҵҕәқәеи апринципқәеи, иҳәаақәнаҵоит иарбан умҭақәоу ауаҩ ихаҭареи, ауаажәларреи, аҳәынҭқарреи рзы цәгьаурақәас иҧхьаӡатәу, ацәгьаурақәа иҟаҵоу рзы ишьақәнаргылоит ашьауҕа хкқәеи егьырҭ ашьаус-зинтә ҟазшьақәа змоу азыҧҵәақәеи.

Ахәҭаҷ 3. Азакәанра апринципқәа 

Аумҭа цәгьауроуп ҳәа аҧхьаӡара, ашьауҕа ақәҵара ахымҧадатәра, иара убас, егьырҭ ашьаустә ҵыхәтәақәа шахылҿиаауа шьақәнаргылоит абри Азакәанеидкыла.
Ашьаустә закәан даҽа закәанк иеиԥштәны ахархәара залшом.

Ахәҭаҷ 4. Азакәан аҿаҧхьа атәылауаа реиҟарара апринципқәа 

Ацәгьаура ҟазҵаз ауаатәыҩса зегьы азакәан аҿаҧхьа еиҟароуп, ашьаус аҭакҧхықәрагьы рыдуп: дхаҵоума, дыҧҳәысума, цәаҧшшәахәыла дзеиҧшразаалакгьы, дызмилаҭзаалакгьы, ибызшәа, иабшьҭра, имазаратә ҭагылазаашьеи имаҵуратә ҭагылазаашьеи зеиҧшразаалакгьы, дахьынхозаалакгьы, адинхаҵара дшазыҟазаалакгьы, уаажәларратә хеидкылас дызҵазкуазаалакгьы, иара убас, егьырҭ иҭагылазаарақәа зеиҧшразаалакгьы.

Ахәҭаҷ 5. Ахара апринципқәа

Ашьаустә ҭакҧхықәра ауаҩытәыҩса идлоит ихара шьақәзыргыло ауаажәларразы ишәарҭоу иҟаиҵаз (иҟаимҵаз) аумҭақәеи урҭ ирхылҿиаақәаз ауаажәларразы ашәарҭара зцу аҵыхәтәақәеи рзы мацара.
Обиективла ахаратәра, д.и., харада иҟаҵоу аахазы ашьаустә ҭакԥхықәра адҵара ҟалом.

Ахәҭаҷ 6. Аиашара апринципқәа

Ашьауҕа, иара убас, егьырҭ ашьаустә зин ҟазшьа змоу ақәнагақәа, ацәгьаура ҟазҵаз ауаҩытәыҩса иашала идҵалатәуп, д.и., уи ацәгьаура ҟазшьала иацу ауаажәларра ршәарҭара аҩаӡареи, ацәгьаура злаҟаҵо аҭагылазаашьақәеи, иара ихаҭареи ирықәшәо иҟазароуп.
Цәгьаурак азы ашьаустә ҭакҧхықәра аӡәы ҩынтә идҵара залшом.

Ахҭаҷ 7. Ақьиара апринципқәа

Аҧсны Аҳәынҭқарра ашьаустә закәанԥҵара иеиқәнаршәоит ауаҩытәыҩса изы ашәарҭадара.
Ацәгьаура ҟазҵаз ауаҩытәыҩса иқәҵоу ашьауҕеи, иара убас ашьаус-зинтә ҟазшьа змоу егьырҭ азыҧҵәақәеи хықәкыс ирымамзароуп цәеижьхьаала иргәаҟра ма иаҳаҭыр аларҟәра.

Ахәҭаҷ 8. Ашьаустә ҭакҧхықәра аҵаҵҕәы

Ашьаустә ҭакҧхықәра ҵаҵҕәыс иамоуп абри Азакәанеидкылаҿы иазҧхьагәаҭоу ацәгьаура аилазаара адыргақәа зегьы змоу аумҭа.


2-тәи ахы. ААМҬАЛЕИ ҴАКЫРАДГЬЫЛЛЕИ АШЬАУСТӘ ЗАКӘАН АМЧРА АМҼХАК

Ахәҭаҷ 9. Ашьаустә закәан амчра аамҭа амҽхак ахьынӡанаӡо

1. Аумҭа шыцәгьауроуи уи азы ашьауҕа шахәҭоуи ҳәаақәнаҵоит уи аныҟаҵаз аамҭазы аус зуаз ашьаустә закәан.
2. Ацәгьаура аҟаҵара аамҭа ҳәа иҧхьаӡоуп ауаажәларра шәарҭаратә умҭа аныҟаҵаз, мамзаргьы иҟаҵатәыз аныҟаҵамыз аамҭа, уи ахылҿиаақәа аныҟалазаалакгьы.


Ахәҭаҷ 10 ахархәаразы шәахәаԥш Аԥсны Аҳәынҭқарра Иреиҳаӡоу Аӡбарҭа Апленум 12.09.2012 шықәсазтәи ақәҵара N 1.

Ахәҭаҷ 10. Ашьаустә закәан шьҭахьлатәи амч

Ашьаустә закәан ҿыц, ашьауҕа зырҧсыҽуа, ма даҽакала ацәгьара ҟазҵаз ауаҩы иҭагылазаашьа еиҕьызтәуа, шьҭахьлатәи амч амоуп, д.и., ари ашьаустә закәан ҿыц иаҵанакуеит ацәгьаура иара азакәан амчра аиуаанӡа ацәгьауратә умҭа иҟаҵаз, иара убас, ашьауҕа зыхгара иаҿугьы, уи зхызгахьоугьы, аха аӡбамҭа ззыннажьыз. Аумҭа шыцәгьауроу шьақәзыргыло ашьаустә закәан ҿыц ашьауҕа арыҕәҕәозар, мамзаргьы даҽакала ацәгьауратә умҭа ҟазҵаз иҭагылазаашьа еицәанатәуазар, уи шьҭахьлатәи амч амаӡам.
Абри ашьаустә закәан ҿыц ауаҩҧсы ацәгьауразы ихигауа ашьаус арҧсыҽуазар, усҟан уи ихигауа ашьауҕа азакәан ҿыц аҳәаақәа ирҭагӡаны армаҷра ақәуп.

Ахәҭаҷ 11. Аҧсны Аҳәынҭқарра аҵакырадгьыл иахьаҵанакуа ацәгьаура ҟазҵаз ауааҧсыра ирызкны ашьаустә закәан амҽхак

Аҧсны Аҳәынҭқарра аҵакырадгьыл аҩныҵҟа ацәгьаура ҟазҵаз ашьаустә ҭакҧхықәра идлоит абри Азакәанеидкыла инақәыршәаны.
Аҧсны Аҳәынҭқарра иаҵанакуа аӡтәи аҳауатәи аҳәаақәа рыҩныҵҟа иҟаҵоу ацәгьаурақәа Аҧсны Аҳәынҭқарра аҵакырадгьыл аҩныҵҟа иҟаҵоуп ҳәа иҧхьаӡоуп. Абри Азакәанеидкыла амҽхак иаҵанакуеит, иара убас, аконтиненталтә шельфи иҷыдоу Аҧсны Аҳәынҭқарра аекономикатә ҳәааи рыҩныҵҟа иҟаҵоу ацәгьаурақәа.
Ӡ. Аҧсны Аҳәынҭқарра абаҕәаза, мамзаргьы аҳаирбаӷәаза аҟны иҭаҩу, Аҧсны аҳәаа анҭыҵ иаарту аӡтәы, мамзаргьы аҳауатә ҳәаақәа рҟны иҟоу аҕбаҟны, мамзаргьы аҳаирплан аҟны ацәгьаура ҟазҵаз ауаҩҧсы ашьаустә ҭакԥхықәра идлоит абри Азакәанеидкыла ала, Аҧсны иамоу жәларбжьаратә еиқәшаҳаҭрак аҿы даҽак амҳәозар. Абри Азакәанеидкыла ала ашьаустә ҭакԥхықәра идлоит, иара убас, Аҧсны Аҳәынҭқарра арратә ҕба аҟны, мамзаргьы арратә ҳаирплан аҟны ацәгьаура ҟазҵаз ауаҩы, иара дахьыҟазаалакгьы.
4. Атәымҳәынҭқаррақәа рдипломатиатә хаҭарнакрақәеи егьырҭ атәымҳәынҭқаррақәа ртәылауааи аиммунитет хархәара азызуа, Аҧсны Аҳәынҭқарра аҩныҵҟа ацәгьаура ҟарҵар, урҭ ршьаустә ҭакҧхықәра азҵаара ӡбатәуп жәларбжьаратәи азин азыҧҵәақәа ирықәыршәаны.

Ахәҭаҷ 12. Аҧсны Аҳәынҭқарра анҭыҵ ацәгьаура ҟазҵаз атәылауаа ирызкны ашьаустә закәан амҽхак

1. Аҧсны Аҳәынҭқарра атәылауаа, иара убас, ҭышәынтәаларыла Аҧсны инхо, аха атәылауаҩра змам ауааҧсыра Аҧсны Аҳәынҭқарра анҭыҵ ацәгьаура ҟарҵар, ашьаустә ҭакҧхықәра рыдлоит абри Азакәанеидкыла ала, уи иҟаҵоу ацәгьауратә умҭа иахьыҟаҵоу аҳәынҭқарраҿы цәгьаураны иҧхьаӡазар, насгьы урҭ ауааҧсыра атәымҳәынҭқарраҿы иҟарҵаз ацәгьауразы рус рмыӡбацзар. Абра иарбоу ауааҧсыра рус аӡбараан, ирықәло ашьауҕа ацәгьаура ахьыҟарҵаз аҳәынҭқарраҿы аиҧш зеиҧшу ацәгьауразы ишьақәыргылоу ашьауҕа хыхьтәи ашәага аҵкыс еиҳамзароуп.
2. Атәым ҳәынҭқарратәи атәылауаа, иара убас, атәылауаҩра змам Аҧсны Аҳәынҭқарраҿы иҭышәынтәаланы инымхауа, Аҧсны Аҳәынҭқарра анҭыҵ ацәгьаура ҟарҵазар, ашьаустә ҭакҧхықәра рыдлауеит абри Азакәанеидкыла ала: иҟаҵоу ацәгьаура Аҧсны Аҳәынҭқарра аинтересқәа ирҿагылозар; Аҧсны Аҳәынҭқарра иамоу жәларбжьаратәи аилаӡара инақәыршәаны аумҭа ҟазҵаз ацәгьаура ахьыҟаҵоу аҳәынҭқарраҿы иус рмыӡбацзар; урҭ ауаа ашьаустә ҭакҧхықәра иалагалазар Аҧсны Аҳәынҭқарраҿы.

Ахәҭаҷ 13. Ацәгьаура ҟазҵаз ауаҩытәыҩса дрыҭазарц злалшо

1. Атәымҳәынҭқарраҿы ацәгьаура ҟазҵаз Аҧсны Аҳәынҭқарра атәылауаа ацәгьаура ахьыҟарҵаз аҳәынҭқаррахь рыҭара ҟалаӡом.
2. Аҧсны Аҳәынҭқарра анҭыҵ ацәгьаура ҟазҵаз атәымтәылауаа, мамзаргьы атәылауаҩра змамкәа Аҧсны Аҳәынҭқарраҿы иҟоу ауааҧсыра атәымҳәынҭқаррахь ирыҭазар алшоит ашьаустә ҭакҧхықәра раҭаразы, мамзаргьы ашьауҕа рыхгаразы, Аҧсны иамоу жәларбжьаратәи аилаӡара инақәыршәаны.

II аҟәша. АЦӘГЬАУРА
3-тәи ахы. АЦӘГЬАУРА АИЛКААИ АЦӘГЬАУРА АХКҚӘЕИ

Ахәҭаҷ 14. Ацәгьаура аилкаа (изакәу) 

Ицәгьауроуп ҳәа иҧхьаӡоуп харала иҟаҵоу, азеиҧш шәарҭара зҵоу, абри Азакәанеидкыла ашьауҕатә ршәарала иҧнарҟәҟәо аумҭа.
Иҟаҵоу (иҟаҵам) аумҭа, ҧшрала абри ашьаустә Закәанеидкылаҿы иарбоу цәгьаурак адыргақәа, амазаргьы, аха ҵакыла иахьмаҷу иахҟьаны азеиҧш шәарҭара аҵамзар, ицәгьауроуп ҳәа иҧхьаӡаӡам.

Ахәҭаҷ 15. Ацәгьаурақәа ркатегориақәа

1. Абри Азакәанеидкылаҿы иарбоу ауаажәларратә шәарҭара зҵоу аумҭа аҟазшьеи ауаажәларратә шәарҭара аҩаӡареи зеиҧшроу еиҧш ацәгьаура шоит категориала: имаҷу ахьанҭара зцу ацәгьаура, бжьаратәла ихьанҭоу ацәгьаура, ибааҧсу ацәгьаура, ҷыдала ибааҧсӡоу ацәгьаура.
2. Имаҷу ахьанҭара зцу ацәгьаурақәа ҳәа иҧхьаӡоуп гәҭакылеи гәҽанызааралеи иҟаҵам аумҭақәа, зыҟаҵаразы абри Азакәанеидкылаҿы ашәагаа иреиҳаӡоу ашьауҕа хышықәса иреиҳамкәа ахақәиҭра алхәдатәра анарбоу.
3. Бжьаратәла ихьанҭоу ҳәа иҧхьаӡоуп гәҭакыла иҟаҵоу аумҭақәа, зыҟаҵаразы абри Азакәанеидкылаҿы шәагаала иреиҳаӡоу ашьауҕа хәышықәса ахақәиҭра алхәдатәра еиҳамкәаны ианарбоу, иара убас, гәҽанымзаарала иҟаҵоу аумҭақәа, зыҟаҵаразы абри Азакәанеидкылаҿы шәагаала иреиҳаӡоу ашьауҕа хышықәса ахақәиҭра алхәдатәра еиҳаны ианарбоу.
4. Ибааҧсу ацәгьаурақәа ҳәа иҧхьаӡоуп гәҭакылатәи аумҭақәа, зыҟаҵаразы абри Азакәанеидкылаҿы шәагаала иреиҳаӡоу ашьауҕа ахақәиҭра алхәдатәра жәашықәса иреиҳамкәа ианарбоу.
5. Ҷыдала ибааԥсӡоу ацәгьаурақәа ҳәа иҧхьаӡоуп гәҭакылатәи аумҭа, зыҟаҵаразы абри Азакәанеидкылаҿы шәагаала иреиҳаӡоу ашьауҕа ахақәиҭра алхәдатәра жәашықәса ианреиҳау, мамзаргьы уи еиҳаны иџьбароу ашьауҕа анарбоу.

Ахәҭаҷ 16. Инеизаку ацәгьаурақәа

1. Инеизаку ацәгьаурақәа ҳәа иҧхьаӡоуп ҩба, ма ҩба инареиҳаны ацәгьаурақәа аныҟаҵоу, урҭ рахьтә акгьы азы аус ӡбамзар, иара убас, урҭ ацәгьаурақәа абри Азакәанеидкыла Ахәҭа ҷыдаҿы ҩба, ма инареиҳаны рыҟаҵара еиҳа иџьбароу ашьауҕа азыҧҵәаразы шьаҭас ианазыҧхьаӡоу аамҷыдарахаз. Ацәгьаурақәа анеизаку урҭ ҟазҵаз ауаҩҧсы ашьаустә ҭакԥхықәра идлоит абри Азакәанеидкылаҿы изыхәҭоу ахәҭаҷкәа инарықәыршәаны зегь рзы хаз-хазы.
2. Инеизаку ацәгьаура ҳәа иҧхьаӡоуп иҟаҵоу (иҟаҵам) умҭакгьы, абри Азакәанеидкыла акы инеиҳаны ахәҭаҷқәа рдыргақәа уи аумҭаҿы иҟазар.
3. Иҟаҵоу ацәгьаура арбазар азеиҧш зыҧҵәа аҟнеиҧш иҷыдоу азыҧҵәа аҟынгьы, усҟан ацәгьаурақәа рынеизакра аҭыҧ амаӡам, ашьаустә ҭакԥхықәрагьы ҟалоит иҷыдоу азыҧҵәа ала.

Икырынтәу ацәгьаура иазкны шәахәаԥш Аԥсны Аҳәынҭқарра Иреиҳаӡоу Аӡбарҭа Апленум 01.11.2012 шықәсазтәи ақәҵара N 2.

Ахәҭаҷ 17. Икырынтәу ацәгьаура (ацәгьаура арецидив)

1. Икырынтәу ацәгьаура ҳәа иҧхьаӡоуп уаанӡагьы гәҭакылатәи ацәгьауразы аӡбамҭа змоу еиҭах гәҭакылатәи ацәгьаура аныҟаиҵа.
2. Икырынтәу ацәгьаура шәарҭоуп ҳәа иҧхьаӡоуп:
а) ҩынтә, мамзаргьы инеиҳаны ҧаса бжьаратәла ихьанҭоу гәҭакылатәи ацәгьауразы зус рыӡбахьоу, еиҭах ҵабыргыла аҭакра зызиқәшәо гәҭакылатәи ацәгьаура бааҧс аҟаҵаразы зус рыӡбо;
б) ҧаса ибааҧсыз, мамзаргьы ҷыдала ибааҧсӡаз ацәгьаурақәа рзы ҵабыргылатәи ахақәиҭра алхәдатәра зоухьоу еиҭах ибааҧсу ацәгьаура	 ҟазҵаз.
Ӡ. Икырынтәу ацәгьаура ҷыдала ишәарҭоуп ҳәа иҧхьаӡоуп:
а) ҧаса	ҩынтә ибааҧсу ацәгьауразы ҵабыргыла ахақәиҭра алхәдатәра зоухьоу еиҭах ҵабыргыла ахақәиҭра алхәдатәра зызиоуа ацәгьаура бааҧс ҟаиҵазар;
б)	ҧаса ацәгьаура бааҧс азы ҩынтә, мамзаргьы знык ҷыдала ибааҧсу ацәгьауразы зус рыӡбахьоу еиҭах ҷыдала ибааҧсу ацәгьаура ҟаиҵазар.
4. Икырынтәу ацәгьаура азхаҵараан иаларҵаӡом:
а) имаҷу ахьанҭара зцу гәҭакылатәи ацәгьауразы аӡбамҭа;
б) ауаҩытәыҩса жәаа шықәса ихыҵаанӡа иҟаиҵаз ацәгьауразы имоу аӡбамҭа;
в)	ҭакрадатәи ӡбароуп ҳәа иҧхьаӡаз аӡбамҭа, мамзаргьы зынагӡара ахырԥаз аӡбамҭа, урҭ ҭакрадатәи аӡбамҭеи, зынагӡара ахырҧаз аӡбамҭеи аҧыхны зус ӡбаз ашьауҕа ихгаразы дырмышьҭыцзар, иара убас, абри Азакәанеидкыла ахәҭаҷ 80 инақәыршәаны ирцәоу аӡбамҭеи ауаҩҧсы ихыху аӡбамҭеи икырынтәу ацәгьаура азхаҵараан иаларҵаӡом.
5. Абри Азакәанеидкылаҿы иарбоу ашьаҭақәеи аҳәаақәеи инарықәыршәаны икырынтәу ацәгьаура иарҿиоит еиҳа иџьбароу ашьауҕа.


4-тәи ахы. АШЬАУСТӘ ҬАКҦХЫҚӘРА ИАҴАНАКУА АУААҦСЫРА

Ахәҭаҷ 18. Ашьаустә ҭакҧхықәрақәа рзы азеиҧш ҭагылазаашьақәа

Ашьаустә ҭакҧхықәра даҵанакуеит зыхшыҩ еилагам, абри Азакәанеидкылаҿы ишьақәыргылоу ақәра нызҵыз ауаҩҧсы.

Ахәҭаҷ 19. Ашьаустә ҭакҧхықәра злалаго ақәра

1. Ашьаустә ҭакҧхықәра ауҩытәыҩса идлоит жәаф шықәса анихыҵ инаркны.
2. Ацәгьаура аныҟаҵоу аамҭазы жәиҧшь шықәса зхыҵхьоу ауааҧсыра ашьаустә ҭакҧхықәра иаҵанакуеит анаҩсан еиқәыҧхьаӡоу ацәгьаурақәа рзы: ауаҩшьра (а-ҷ 99), гәҭакыла ауаҩытәыҩса игәабзиара ааха ҕәҕәа аҭара (а-ҷ 105), гәҭакыла ауаҩытәыҩса ибжьаратәу ааха игәабзиара аҭара (а-ҷ 106), ауаҩытәыҩса иҳәынҷара (а-ҷ 119), ацәаҧҽра (а-ҷ 126), асагәратә ҟазшьа змоу мчыла ахымҩаҧгара (а-ҷ 127), аҕьычра (а-ҷ 155), арҳәра (а-ҷ 158), ақәылара (а-ҷ 159), дцаларала ацәгара (а-ҷ 160), зинда автомабиль ма даҽа мҩангагак аҕьычра хықәкыс иамамкәа ампыҵахалара (а-ҷ 163), гәҭакыла амазара абжьыхра, мамзаргьы аҧхасҭатәра аҭакҧхықәра еицәазтәуа аҭагылазаашьа ала (а-ҷ 164, аҩбатәи ахәҭа), атерроризм (аршәа-рӡыӡара) (а-ҷ 198), шасыс ауаҩы иҳәынҷара (а-ҷ 200), итерроризмушәа (иршәа-рӡыӡароушәа) имцу адырраҭара (а-ҷ 201), агәымхара (а-ҷ 207), ахәымгара (а-ҷ 208), аџьаҧҳаны, абџьар, итҟәацуа амаҭәашьарқәеи иҧжәауа аиҿартәқәа рҕьычра, мамзаргьы дцаларала рыцәгара (а-ҷ 221), арҩашьыгатә, мамзаргьы апсихотроптә маҭәашьарқәа закәандарала раарыхра (аҟаҵара), рыҭира, рышьҭра, раахәара, рыҵәахра, реиҭарсра, аус рыдулара (а-ҷ 224) рӡара, мамзаргьы дцаларала рыцәгара (а-ҷ 226), арҩашьыгатә, мамзаргьы апсихотроптә маҭәашьарқәа рыдкылара агәарҧхара (а-ҷ 227), заарыхра азин ыҟам, арҩашьыгатә маҭәашьар злоу аҵиаақәа закәандарала рырашәара (а-ҷ 228), арҩашьыгатә, мамзаргьы апсихотроптә маҭәашьарқәа рыдкыларҭас ацәгьаучырҭақәа рныҟәгара, мамзаргьы раҧҵара (а-ҷ 229), атранспортқәа, мамзаргьы аихамҩақәа рыҧхасҭатәра (а-ҷ 265).
(Аҧсны Аҳәынҭқарра 04.08.2009 шықәсазтәи азакәан N 2472-с-IV аредакциала).
3. Абри ахәҭаҷ актәи, мамзаргьы аҩбатәи ахәҭақәа рҿы иарбоу ацәгьаура ҟазҵаз ақәыҧш, ахшыҩчмазара имамкәаны, аха ипсихикатә ҿиара ахьеиҵахоз иахҟьаны ацәгьаура аныҟаиҵоз аамҭазы уи аҟазшьеи иаҵо ауаажәларратә шәарҭареи рҵакы нагӡаны изеилымкаауазҭгьы, усҟан иҟаиҵаз ацәгьаурақәа рзы ашьаустә ҭакҧхықәра дызлаҵанакуа ақәра ихыҵит ҳәа ашьаустә ҭакҧхықәра идҵара ҟалом.

Ахәҭаҷ 20. Ахшыҩеилаҧсара

1. Ашьаустә ҭакҧхықәра даҵанакуам ауаҩҧсы ауаажәларратә шәарҭара зҵоу аумҭа аныҟаиҵоз аамҭазы ахшыҩеилаҧсара имазҭгьы, д.и., ихшыҩ аилахәара, ипсихика есқьынагьтәи, мамзаргьы аамҭалатәи ашьақәҟьара, ихшыҩ амаҷра, мамзаргьы даҽа хшыҩ чымазарак ирыхҟьаны ихымҩаҧгашьа аҵакы изеилымкаауа напхгарагьы изамҭо дыҟазҭгьы.
2. Ашьаус азакәан аҿы иарбоу ауаажәларратә шәарҭара зҵоу аумҭа ауаҩҧсы ихшыҩ еилаҧсаны дшыҟаз иҟаиҵазар, аӡбара уи ауаҩҧсы абри Азакәанеидкылаҿы иарбоу мчылатәи аҽыхәшәтәра изалнахыр алшоит.

Ахәҭаҷ 21. Ахшыҩ еилаҧсара иаҧырхагам апсихика ашьақәҟьара змоу ауаҩҧсы ишьаустә ҭакҧхықәра

1. Ахшыҩ еилаҧсара змам (зыхшыҩ еилгоу), аха ацәгьаура аныҟаиҵоз аамҭазы зхымҩаҧгашьа аҟазшьеи, иҟаҵоу ауаажәларратә шәарҭареи инагӡаны иззеилымкаауаз, зхымҩаҧгашьагьы напхгара ззамҭоз ауаҩҧсы иумҭа азы ашьаустә ҭакԥхықәра идлоит.
2. Ахшыҩ аилгара иаҧырхагам апсихика шьақәҟьара змоу ауаҩҧсы ашьауҕа изыҧҵәараан аӡбара уи аҭагылазаашьа хшыҩзышьҭра азнауеит, иҟалоит мчылатәи аҽыхәышәтәра шьаҭас ахархәара аҭазаргьы.

Ахәҭаҷ 22. Арыжәтә зҽаршьны ацәгьаура ҟазҵаз ауаҩҧсы изы ашьаустә ҭакҧхықәра

Арыжәтә, арҩашьыгатә маҭәашьар, ма ауаҩы ихшыҩ еилазыҧсо даҽа маҭәашьарк зҽаршьны ацәгьаура ҟазҵаз ауаҩҧсы ашьаустә ҭакҧхықәра даҵанакуеит.

5-тәи ахы. АХАРА

Ахәҭаҷ 23. Ахара аформақәа

1. Ацәгьауразы ахара ихароуп ҳәа дыҧхьаӡоуп гәҭакыла, мамзаргьы гәҽанымзаарала ацәгьауратә умҭа ҟазҵаз ауаҩҧсы.
2. Гәҽанымзаарала мацара иҟаҵоу аумҭа цәгьауроуп ҳәа иҧхьаӡоуп, уи абри Азакәанеидкыла ахәҭа ҷыдаҿы изыхәҭоу ахәҭаҷ ала лымкаала ианарбоу.

Ахәҭаҷ 24. Гәҭакыла иҟаҵоу ацәгьаура

1. Ацәгьаура гәҭакыла иҟаҵоуп ҳәа иҧхьаӡоуп гәҭакыла изызхәыцны иҟаҵоу, мамзаргьы хықәкыла зхәыцрада иҟаҵоу ацәгьауратә умҭа.
2. Ацәгьаура хықәкыла игәҭакны иҟаҵоуп ҳәа иҧхьаӡоуп ауаҩҧсы иҟаиҵоз (иҟаимҵоз) ауаажәларратә шәарҭара шаҵоу ауаажәларратә шәарҭара шахылҿиаауаз, мамзаргьы иахылымҿиаар шамуаз дырны уи аҟаларагьы зҭахны иҟаҵоу аумҭа.
3. Ацәгьаура хықәкыла изызхәыцмыз, аха гәҭакыла иҟаҵоуп ҳәа иҧхьаӡоуп ауаҩҧсы иҟаиҵоз (иҟаимҵоз) ауаажәларратә шәарҭара шаҵоу, ауаажәларратә шәарҭара ахылҿиаар шалшо идыруа, уи аҩыза аҵыхәтәа иҭахымзаргьы хьаас имкыкәа дазхәыцуа иҟаиҵаз аумҭа.

Ахәҭаҷ 25. Гәҽанымзаарала иҟаҵоу ацәгьаура

1. Ацәгьаура гәҽанымзаарала иҟаҵоуп ҳәа иҧхьаӡоуп харамхәыцрала, мамзаргьы ишакәхалакгьы иҟаҵоу аумҭа.
2. Ацәгьаура харамхәыцрала иҟаҵоуп ҳәа иҧхьаӡоуп ауаҩҧсы иҟаиҵоз (иҟаимҵоз) ауаажәларратә шәарҭара зҵоу аҵыхәтәа ахылҿиаар шалшоз ибо, аха хара дымхәыцуа, илымшоз ала ихы дақәгәыҕуа уи аҩыза аҵыхәтәа аҟалара алимыршарашәа дшазхәыцуаз иҟаиҵаз аумҭа.
3. Ацәгьаура ишакәхалакгьы иҟаҵоуп ҳәа иҧхьаӡоуп ауаҩҧсы иҟаиҵоз (иҟаимҵоз) аумҭа ауаажәларратә шәарҭара зҵоу аҵыхәтәа ахылҿиаар шалшоз изгәамҭозаргьы иахьынӡахәҭаз игәиҽанызҭгьы уи ибар шилшоз, иагьшибоз гәеиҭартә аҭагылазаашьа аныҟоу.

Ахәҭаҷ 26. Ҩ-формак змоу ацәгьауразы аҭакҧхықәра

Игәҭаку ацәгьаура аҟаҵараан уи ҟазҵаз ауаҩҧсы игәҭакы иаламыз, закәанла еиҳа иџьбароу ашьауҕа зықәнаго аумҭа бааҧсы ахҟьазар, уи азы ашьаустә ҭакҧхықәра ауаҩҧсы идлоит, аҵыхәтәа ҟалар шалшоз ибо, аха ихы дақәгәыҕны уи аҟынӡа инеимышьҭрашәа ихы мҩаҧигозҭгьы, мамзаргьы аҵыхәтәа бааҧс ахылҿиаар шалшоз азгәамҭара иара иахьынӡахәҭаз агәҽанызаара аамырҧшыкәа, ишакәхалакгьы ихымҩаҧгара иахҟьазар.

Ахәҭаҷ 27. Харада аахаҭара

1. Аумҭа харада иҟаҵоуп ҳәа иҧхьаӡоуп уи ҟазҵаз ауаҩҧсы изгәамҭозҭгьы, аҭагылазаашьагьы инамырбозҭгьы иҟаиҵоз (иҟаимҵоз) аумҭа ауаажәларратә шәарҭара зцу аҵыхәтәа ахҟьар шалшоз, мамзаргьы изгәамҭозҭгьы ауаажәларратә шәарҭара зҵоу аҵыхәтәа ахҟьар шалшоз, аҭагылазаашьагьы инамырбозҭгьы, инарбаратәгьы иҟамызҭгьы.
2. Аумҭа харада иҟаҵоуп ҳәа иҧхьаӡоуп, иара убас, уи ҟазҵаз (иҟазымҵаз) ауаҩҧсы ибозҭгьы азеиҧш шәарҭара зҵоу аҵыхәтәа шахылҿиаашаз ибозаргьы, аха уи аҩыза аекстремалтә ҭагылазаашьаҿы ипсихофизиологиатәи, иара убас, ипсихика-нервтә мчымхара иахҟьаны анагӡара алмыршара имч шақәымхаз анышьақәыргылаха.


6-тәи ахы. ИНАГӠАМ АЦӘГЬАУРА

Ахәҭаҷ 28. Инагӡоуи инагӡами ацәгьаурақәа 

1. Ацәгьаура нагӡоуп ҳәа иҧхьаӡоуп ауаҩытәыҩса иҟаиҵаз аумҭа ианыҧшуазар абри Азакәанеидкылаҿы иарбоу ацәгьауратә еилазаара адыргақәа зегьы.
2. Ацәгьаура нагӡам ҳәа иҧхьаӡоуп ацәгьаура аҽазыҟаҵареи ацәгьаура аҽазкреи.
3. Инагӡам ацәгьауразы ашьаустә ҭакԥхықәра ауаҩытәыҩса идлоит инагӡоу ацәгьауразы аҭакҧхықәра злазгәаҭоу ахәҭаҷ инақәыршәаны, аха абри Азакәанеидкыла ахәҭаҷ 29 иаҳәо иахьырԥшны.

Ахәҭаҷ 29. Ацәгьаура аҽазыҟаҵареи аҽазкреи 

1. Ацәгьаура ҽазыҟаҵароуп ҳәа иҧхьаӡоуп ацәгьаура ҟаҵага амаҭәахә (амыруга) аҧшаара, мамзаргьы аҟаҵара (армазеира), ацәгьаураҿы алахәылацәа рыҧшаара, ацәгьаура шыҟаҵахаша аибыҳәара, мамзаргьы ацәгьаура зырмарио аҭагылазаашьа гәҭакыла аҧҵара, аха ацәгьаура анагӡара залымшазар иара имч зқәымхоз аҭагылазаашьа иахҟьаны.
2. Ацәгьаура аҽазыҟаҵаразы аҭакҧхықәра цәырҵуеит ибааԥсу, мамзаргьы ҷыдала ибааԥсӡоу ацәгьаура аҽазыҟаҵаразы мацара.
3. Ацәгьаура аҽазкра ҳәа иҧхьаӡоуп ауаҩытәыҩса хықәкыла ацәгьаура игәы иҭакны иҟаиҵо аумҭа, аха уи анагӡара залымшазар иара имч зқәымхоз аҭагылазаашьа иахҟьаны.

Ахәҭач 30. Хатәгәаҧхарала ацәгьаура мап ацәкра

1. Ацәгьаура хатәгәаҧхарала мап ацәктәуп ҳәа иҧхьаӡоуп ауаҩытәыҩса дызлагаз ацәгьаура аҽазыҟаҵара, мамзаргьы хықәкыла иҽыззикыз ацәгьаура анагӡара шилшоз агәра шигозгьы, уи аҟәыҵра.
2. Ауаҩытәыҩса ацәгьауразы ашьаустә ҭакҧхықәра идлаӡом дызлагаз ацәгьаура хатәгәаҧхарала, хьаҳә-хьачарада аҵыхәтәанӡа анагӡара мап ацәикызар.
3. Хатәгәаҧхарала ацәгьаура аҵыхәанӡа анагӡара мап ацәызкыз ашьаустә ҭакҧхықәра идлоит фактла иҟаиҵахьоу аумҭа даҽа цәгьаурак аилазаара адыргақәа анамоу.
4. Ацәгьаура аиҿкааҩи ацәгьаура аҵаҳәаҩи ашьаустә ҭакҧхықәра рыдлаӡом, урҭ аҭыҧантәи Амчра ахаҭарнакцәа ианаамҭаз адырра рыҭарала, мамзаргьы даҽа ҧсыхәак ала ацәгьаура аҵыхәанӡа анагӡара ҧдырҟәҟәаазар. Ацхырааҩ ашьаустә ҭакҧхықәра идлаӡом ацәгьаура аҧырҟәҟәааразы иааилшоз зегь ҟаиҵазар.
5. Абри ахәҭаҷ аҧшьбатәи ахәҭаҟны иарбоу аиҿкааҩи арнаҩагьаҩи ацәгьаура аҧырҟәҟәааразы иҟарҵаз азымхазар, урҭ иҟарҵаз аҧсыхәақәа аӡбара иазгәанаҭар алшоит ирықәырҵо ашьауҕа зырҧсыҽуа ҭагылазаашьақәак реиҧш.

7-тәи ахы. АЦӘГЬАУРА АИЦАЛАХӘРА

Ахәҭаҷ 31. Ацәгьаура аицалахәра аилкаа

Ҩыџьа, мамзаргьы ҩыџьа инареиҳаны гәҭакылатәи ацәгьаура анеицыҟарҵо иахьӡуп аицалахәра.

Ахәҭаҷ 32. Ацәгьаура аицалахәра ахкқәа

1. Ацәгьаура хаҭала иназыгӡо ицалахәцәоуп ҳәа иҧхьаӡоуп аиҿкааҩ, арнаҩагьаҩ, ацхырааҩ.
2. Ацәгьаура анагӡаҩ ҳәа дыҧхьаӡоуп хаҭалаҵәҟьа ацәгьаура ҟазҵо, мамзаргьы ацәгьаура даҽа џьоукы дрыцны иҟазҵо, иара убас, ацәгьаура аҟаҵараҿы ақәра ду, ахшыҩеилаҧсара, мамзаргьы даҽа ҭагылазаашьак иахҟьаны абри Азакәанеидкылаҿы иарбоу ашьаустә ҭакԥхықәра иаҵанамкуа ауаҩытәыҩса зхы дазырхәаз.
3. Ацәгьаура аиҿкааҩ ҳәа дыҧхьаӡоуп ацәгьаура аҟаҵара еиҿызкааз, мамзаргьы уи анагӡара напхгара азҭоз ауаҩытәыҩса, иара убас, ацәгьауцәа ргәыҧ, мамзаргьы реилазаара еиҿызкааз, мамзаргьы урҭ напхгара рызҭоз.
4. Арнаҩагьаҩ ҳәа дыҧхьаӡоуп ауаҩытәыҩса даҽаӡәы дхыхны, дыршәаны, мамзаргьы даҽа ҭагылазаашьак ала ацәгьаура аҟаҵара игәазырҧхаз (ацәгьаура изырҟаҵаз).
5. Ацәгьаура аҟаҵараҿы ацхырааҩ ҳәа дыҧхьаӡоуп даҽаӡәы (ацәгьауҩы) ацәгьаура иаҧшьызгаз ацәгьаура ахьутәу изырбаз, аинформациа изҭаз, ацәгьаура злаҟаиҵаша амаҭәахә, мамзаргьы амыруга изҭаз, ацәгьаура аҟаҵара зламариахаша аҭагылазаара аҧызҵаз, иара убас, ацәгьауҩы, ацәгьаура злаҟаҵоу амыруга, ацәгьауҩы ишьҭақәа рыҵәахра, цәгьаурала игоу амаҭәа-ҩыҭәа рыҵәахра, мамзаргьы рыҭира дақәзыргәыҕыз.

Ахәҭаҷ 33. Ацәгьаура аицалахәцәа рҭакҧхықәра

1. Ацәгьаура еицалахәқәоу ирыдло ашьаустә ҭакԥхықәра ҳәаақәҵахоит ацәгьаура дасу иалахәышьеи уи аҩаӡареи рыла.
2. Ацәгьаура ацнагӡаҩцәа ашьаустә ҭакԥхықәра рыдлоит еицыҟарҵаз ацәгьауразы, абри Азакәанеидкыла Ахәҭа ҷыдаҿы иарбоу ахәҭаҷ ала, ахәҭаҷ 32 иахьмырҧшӡакәа.
3. Ацәгьаура аиҿкааҩ, арнаҩагьаҩ, ацхырааҩ ашьаустә ҭакԥхықәра рыдлоит иҟаҵоу ацәгьауразы абри Азакәанеидкылаҿы ашьауҕа зларбоу ахәҭаҷ ала ахәҭаҷ 32 инахьырҧшны, ацәгьаура иацнагӡаҩцәаны ианыҟоу аамҷыдарахаз.
4. Ацәгьаура аицыҟаҵара иалахәыз, абри Азакәанеидкыла Ахәҭа ҷыдаҿы иалкаау ахәҭаҷ иасубиектым ауаҩытәыҩса, ашьаустә ҭакԥхықәра идлоит уи ацәгьаура аҟаҵараҿы еиҿкааҩык, арнаҩагьаҩк, мамзаргьы цхырааҩык иаҳасабала.
5. Ацәгьаура ҟазҵоз ауаҩытәыҩса имч зқәымхоз аҭагылазаашьа иахҟьаны ацәгьаура анагӡара изалыршазар аицалахәцәа ашьаустә ҭакԥхықәра рыдлоит ацәгьаура армазеиразы, мамзаргьы ацәгьаура анагӡара аҽазкразы. Ацәгьаура армазеиразы уи еиҿызкаауаз ашьаустә ҭакԥхықәра идлоит иара имч зқәымхоз ҭагылазаашьак иахҟьаны акәзар ацәгьауцәа реиҿкаара зилымшаз. 

Ахәҭаҷ 34. Гәыҧҩык ауаатәыҩса, гәыҧҩык ауаатәыҩса заа еибыҳәаны, еиҿкаау агәыҧ, мамзаргьы ацәгьауратә еиҿкаара рыла ацәгьаура аҟаҵара

1. Ацәгьаура гәыҧҩык ауаатәыҩса рыла иҟаҵоуп ҳәа иҧхьаӡоуп ацәгьаура аҟаҵаразы ҩыџьа, мамзаргьы инеиҳаны заа еибымҳәакәа ацәгьаура еицыҟарҵазар.
2. Ацәгьаура гәыҧҩык ауаатәыҩса еибыҳәаны иҟарҵеит ҳәа иҧхьаӡоуп ҩыџьа, мамзаргьы ҩыџьа инареиҳаны ацәгьаура аицҟаҵаразы еицәажәаны иҟарҵаз.
3. Ацәгьаура еиҿкаау ацәгьауратә гәыҧ иҟанаҵеит ҳәа иҧхьаӡоуп цәгьаурак, мамзаргьы ацәгьаурақәа рыҟаҵаразы зҽеиҿкааны, ишьақәгылахьоу агәыҧ иҟанаҵаз ацәгьаура.
4. Ацәгьаура ацәгьауратә еиҿкаара иҟанаҵеит ҳәа иҧхьаӡоуп ибааҧсу, мамзаргьы ҷыдала ибааҧсӡоу ацәгьаурақәа рыҟаҵаразы иаԥҵоу, ишьақәгылахьоу агәыԥ, мамзаргьы уи хықәкыс измоу еиҿкаақәоу агәыҧқәа рҽеидҵаны ацәгьаура аныҟарҵо.
5. Ацәгьауцәа еиҿкаау ргәыҧ, мамзаргьы ацәгьауратә еиҿкаара аҧызҵаз, мамзаргьы уи напхгара азҭоз ауаҩытәыҩса ашьаустә ҭакԥхықәра идлоит абри Азакәанеидкыла Ахәҭа ҷыдаҿы иарбоу ахәҭаҷқәа инарықәыршәаны уи раҧҵареи напхгара рыҭареи рзы, иара убас, ацәгьауцәа еиҿкаау ргәыҧи ацәгьауратә еиҿкаареи рыла иҟаҵоу ацәгьаурақәа зегьы рызгьы урҭ иара игәҭакы ишақәшәо ианышьақәыргылаха.
Ацәгьауцәа еиҿкаау ргәыҧи ацәгьауратә еиҿкаареи егьырҭ рылахәцәа ашьаустә ҭакԥхықәра рыдлоит иахьалахәыз азы уи аҩыза абри Азакәанеидкыла Ахәҭа ҷыдатә хәҭаҷкәа рҿы иарбазар, иара убас, зырмазеира, мамзаргьы зынагӡара иалахәыз ацәгьаурақәа рызгьы.
6. Абри Азакәанеидкыла Ахәҭа ҷыдаҿы иарбоу ахәҭаҷқәа ирыҵанамкуа ацәгьауратә еиҿкаара аҧҵаразы ашьаустә ҭакԥхықәра азыҧҵәоуп уи аиҿкаара ззаҧҵаз ацәгьаура армазеиразы.
7. Гәыҧҩык ауаатәыҩса, гәыҧҩык ауаатәыҩса заа еибыҳәаны, еиҿкаау агәыҧ, мамзаргьы ацәгьауратә еиҿкаара рыла ацәгьаурақәа рыҟаҵара, абри Азакәанеидкыла инақәыршәаны, иарҿиоит еиҳа иџьбароу ашьауҕа.

Ахәҭаҷ 35. Ацәгьаура анагӡаҩы ихатә гәҭакы 

Ацәгьаура анагӡаҩ ихатә гәҭакы ҳәа иҧхьаӡоуп ацәгьаура анагӡара еицалахәыз ирыгәҭакымыз аумҭа руаӡәык ихатә гәҭакы ала ацәгьаура аҟаҵара. Ацәгьаура анагӡара еицалахәыз руаӡәык игәҭакы ала иаҟиҵаз ацәгьауразы егьырҭ аицалахәцәа ашьаустә ҭакԥхықәра рыдлаӡом.

8-тәи ахы. АУМҬА ЦӘГЬАУРОУП ҲӘА АШЬАРА АЛЗМЫРШО АҬАГЫЛАЗААШЬАҚӘА

Ахәҭаҷ 36. Зда ҧсыхәа амам (изыхәҭоу) ахыхьчара 

1. Зда ҧсыхәа амам ахыхьчараан, д.и., ауаҩытәыҩса иҧсҭазаареи игәабзиареи рзы ишәарҭоу ақәыххраан, мамзаргьы азакәан иахьчо ауаажәларреи аҳәынҭқарреи рызҿлымҳарақәа аҧсҭазааразы ишәарҭоу ақәыххра рацәыхьчаразы ақәыххҩы иҭоу ааха цәгьауроуп ҳәа иҧхьаӡам.
2. Изқәыххуа, мамзаргьы даҽаӡәы иҧсҭазааразы ишәарҭоу амч ақәыххҩы ихы иаимырхәазар, мамзаргьы иҧсҭазааразы ишәарҭоу амч ахархәаразы ақәыххҩы дыммақаруазҭгьы, уи аамҭазы ахыхьчаҩ (изқәыххуаз) ахыхьчара иахәҭоу аҳәаа дахымсзар, д.и., еиқәнагам амч гәҭакыла ахыхьчаразы ихы иаимырхәазар, ахыхьчара зинла иашоуп ҳәа иҧхьаӡоуп.
3. Ахыхьчаҩ ихымҩаҧгашьа зда ҧсыхәа амам ахыхьчара иаҭаху аасҭа еиҳауп ҳәа иҧхьаӡахом уи иқәыххраан игәҽанымзаара иахҟьаны ақәыххҩы имчи ишәарҭареи иахәҭаз ахәшьара рыҭара алшартә иҟамлазар.
4. Зда ҧсыхәа амам ахыхьчара иақәиҭуп еилыхрада зегьы апрофессионалтә зыҟаҵараси маҵураси ирымазаалакгьы. Абри азин дақәиҭуп ашәарҭара иҭашәаз ҽацәгарала, ҽаӡәы, мамзаргьы амчра аусбарҭа рыцхыраарала изыхьчартә иҟаз ауаҩгьы.

Ахәҭаҷ 37. Ауаҩытәыҩса иҟаиҵаз ацәгьаура азы иаанкылараан ааха иоура

1. Амчра аусбарҭахь инагаразы ацәгьаура ҟазҵаз иаанкылараан, мамзаргьы даҽа цәгьаурак аҟаҵара илмыршараҿы ауаҩытәыҩса иаанкылара аамҭазы ааха иоура цәгьауроуп ҳәа иҧхьаӡам даҽа хархәагак ала иаанкылара алшартә иҟамзар, насгьы уи иаанкылараан хархәагас иҟаҵаз иазхашаз аԥсыхәа аҵкыс еиҳамхазар. 
2. Ацәгьаура ҟазҵаз иаанкылара ҧсыхәас иаҭази, иара иҟаиҵаз ацәгьаура иамоу аҟазшьеи, иацу ауаажәларратә шәарҭареи еиқәнагам ҳәа иҧхьаӡоуп иаанкылоу ауаҩытәыҩса зынӡа иаҭахӡамкәа аҭагылазаашьагьы иақәымшәо ааха аниҭоу. Ари аҩыза ахымҩаҧгьашьа ашьаустә ҭакԥхықәра ахылҿиаауеит иаанкылоу иҭоу ааха гәҭакыла ианыҟаҵоу мацара.

Ахәҭаҷ 38. Даҽа ҧсыхәак амамзаара

1. Цәгьауроуп ҳәа иҧхьаӡам даҽа ԥсыхәак змам аумҭа ала ақәыххҩы ааха иҭара, д.и., зхы зыхьчоз ихаҭареи изинқәеи, мамзаргьы даҽа џьоукы рхаҭареи рзинқәеи, закәанла ихьчоу ауаажәларреи аҳәынҭқарреи разҿлымҳарақәа зҭашәаз ашәарҭара аԥырҟәҟәаара, даҽа хархәагақәак рыла изалымшозҭгьы, насгьы зда ԥсыхәа амам аҳәаақәа рахысра аҭыԥ амамызҭгьы. 
2. Зда ҧсыхәа амам аҳәаақәа ирхысуп ҳәа иԥхьаӡоу иҧырҟәҟәаахаз аҭагылазаашьа иацыз ашәарҭареи аҟазшьеи, зда ҧсыхәа амамыз аҭагылазаашьа иахылҿиааз аахеи анеиҟараха, мамзаргьы зда ҧсыхәа амамыз аҭагылазаашьа иахҟьаз ааха анеиҳаха. Ари еиԥшу зда ԥсыхәа амам аҳәаа ахысра ашьаустә ҭакԥхықәра ахылҿиаауеит уи ала иҟаҵоу ааха гәҭакыла ишыҟаҵаз анышьақәыргылаха.

Ахәҭаҷ 39. Махәҿалатәи, мамзаргьы апсихикатәи адцалара

1. Цәгьауроуп ҳәа иҧхьаӡам ашьаустә закәан иахьчо азҿлымҳарақәа махәҿалатәи адцалара иахҟьаны ааха рыҭара, ааха рызҭаз ауаҩытәыҩса уи аамҭазы, иҟаиҵоз напхгара изамҭо дыҟазҭгьы.
2. Ашьаустә закәан иахьчо азҿлымҳарақәа ааха рыҭара махәҿалатәи адцалара, мамзаргьы психикалатәи адцалара иабзоуразар, аха уи аамҭазы ауаҩытәыҩса иҟаиҵоз ахәшьара аиҭартә еиҧш дыҟазҭгьы ааха аҭаразы ашьаустә ҭакԥхықәра азҵаара ӡбатәуп абри Азакәанеидкыла ахәҭаҷ 38 инақәыршәаны.

Ахәҭаҷ 40. Ишьаҭарку ашәарҭа агәаҕьра

1. Ауаажәларраҿы ихәарҭоу ахықәкы анагӡараан ишьаҭарку ашәарҭа агәаҕьра иалҵшәаны ашьаус закәан иахьчо азҿлымҳарақәа ирыҭоу ааха цәгьауроуп ҳәа иҧхьаӡам.
2. Ишьаҭарку ишәарҭоу гәаҕьроуп ҳәа иҧхьаӡоуп ауаажәларразы ихәарҭоу ахықәкы ишәарҭоу гәаӷьрада анагӡара залымшозҭгьы насгьы ишәарҭоу агәаҕьра аазырҧшыз ашьаустә закәан иахьчо азҿлымҳарақәа ааха рмоурц азы ҧсыхәас иамаз зегь ҟаиҵазар.
3. Ишәарҭоу агәаҕьра шьаҭаркын ҳәа аҧхьаӡара ҟалом уи агәаҕьра ауааҧсыра рацәа рыҧсҭазаара ашәарҭара иҭанаргыло, мамзаргьы аекологиа ашәарҭара иҭанаргыло, мамзаргьы ауаажәларра агәаҟра иақәнаршәо ишыҟаз заа уаҩы ибарҭазҭгьы.

Ахәҭаҷ 41. Адҵа, мамзаргьы адҵақәҵақәа рынагӡара

1. Адҵа, мамзаргьы адҵақәҵақәа рынагӡара зуалҧшьоу ауаҩытәыҩса инаигӡаз изакәаным адҵа, мамзаргьы адҵақәҵақәа ирыбзоураны ашьаустә закәан иахьчо азҿлымҳарақәа ироуз ааха цәгьауроуп ҳәа иҧхьаӡам. Уи аҩыза ааха азы ашьаустә закәанҭакҧықәра идлоит изакәаным адҵа, мамзаргьы адҵақәҵақәа ҟазҵаз.
2. Изакәаным адҵа, мамзаргьы адҵақәҵақәа рынагӡарала игәҭаку ацәгьаура ҟазҵаз идлоит азеиҧш ҵаҵҕәыркрақәа ирықәшәо. Изакәаным адҵақәҵақәа рынамыгӡаразы ашьаустә ҭакԥхықәра ҟалом.


III аҟәша. АШЬАУҔА

9-тәи ахы. АШЬАУҔА АИЛКААИ (ИЗАКӘУИ) АХЫҚӘКҚӘЕИ
АШЬАУҔА АХКҚӘА

Ахәҭаҷ 42. Ашьауҕа аилкааи ахықәкқәеи

1. Аӡбара ашьауҕақәҵарала иаӡбауа аҳәынҭқарратә мчыладҵа иахьӡуп ашьауҕа. Ашьауҕа ахархәара амоуп ацәгьаура аҟаҵареи ахара зду ҳәа иҧхьаӡоу ауаҩытәыҩса изы иагьалшоит абри Азакәанеидкылаҿы иарбақәоу ауаҩытәыҩса изинқәеи ихақәиҭреи рылхәдатәра, мамзаргьы рырмаҷра.
2. Ашьауҕа хықәкыс иамоуп асоциалтә иашара ашьақәыргылара, иара убас, зус ӡбоу ибжьареи уи нахыс даҽа цгьаурак имырҟаҵареи.

Ахәҭаҷ 43. Ашьауҕа ахкқәа

Ашьауҕа ахкқәа иреиуоуп:
а) ахараҧса аршәара;
б) маҵураҭыҧқәаки аусурҭақәаки рҿы аҭыԥ аанкылара азин амхра (алхәдатәра);
в) асоциалтә, аррамаҵуратә, аҳаҭыртә, мамзаргьы акласстә чынқәа убас аҳәынҭқарратә ҳамҭақәа рымхра;
г) ириашаны ашьақәыргыларатә усурақәа;
д) амазара амхра;
е) алеишәарҽеиратә баталион аҟны аҭакра;
ж) аамҭала ахақәиҭра алхәдатәра;
з) ҧсраҽнынӡа ахақәиҭра алхәдатәра;
и) ашьрақәҵара
(Ашьауҕа хкы – алеишәарҽеиратә баталион аҟны аҭакра алагалара атәы шәахәаҧш 10.01.2007 шықәсазы иҭыҵыз Аҧсны Аҳәынҭқарра Азакәан N 1556-с-ХIV ахәҭаҷ 4)
(Шәахәаҧш Ашьра ақәҵаразы ашьауҕа атәы зҳәо, 29.01.2007 ш. азы иҭыҵыз Аҧсны Аҳәынҭқарра Азакәан N 1573-с-ХIV).

Ахәҭаҷ 44. Ихадароуи ихарҭәаагоуи ашьауҕа хкқәа

1. Ириашаны ашьақәыргыларатә усурақәа, алеишәарҽеиратә баталион аҟны аҭакра, аамҭала ахақәиҭра алхәдатәра, ҧсраҽнынӡа ахақәиҭра алхәдатәра, ашьрақәҵара ихадаратәиу шьауҕақәоуп.
2. Ахараҧса аршәара, маҵураҭыҧқәаки усурҭақәаки рҿы аҭыԥқәа раанкылара азин амхра ахархәара рымоуп ихадароу еиҧш ихарҭәаагоу ашьауҕа хкқәа раҳасабала.
3. Асоциалтә, аррамаҵуратә, аҳаҭыртә чынқәа, иара убас, акласстә чын амхра, амазара амхра ахархәара рымоуп ихарҭәаагоу шьауҕаны мацара.

Ахәҭаҷ 45. Ахараҧса

1. Ахараҧса захьӡу абри Азакәанеидкылаҿы иазҧхьагәаҭоу аҳәаақәа инарҭагӡаны ҧарала лахьыҭара ауп.
2. Ахараҧса шьақәгылоуп зқьи хәышә инаркны миллион мааҭ аҟынӡа. Ахараҧса шәагаала шәи ҩынҩажәи жәаба нызқь инаркны ирықәҵазар алшоит ибааԥсуи ҷыдала ибааԥсуи ацәгьаурақәа рзы.
3. Ахараҧса ашәагаа иҟаҵоу ацәгьаура (ахьанҭара) зеиҧшроу, иара убас, зус ӡбоу иҭаацәеи иареи рмазаратә ҭагылазаашьа иахәаҧшны аӡбара ишьақәнаргылоит. Иара убас, урҭ аҭагылазаашьақәа хырҩа рзуны аӡбара ахараԥса шьақәнаргылар алшоит аҿҳәара хырԥарала, хәҭаа-хәҭаала хышықәсанӡа ашәара.
4. Ихарҭәаагоу шьауҕак аҳасабала ахараԥса азыҧҵәара алшоит абри Азакәанеидкыла Иҷыдоу ахәҭаҿы изыхәҭоу ахәҭаҷқәа рыҟны ианарбоу мацара.
5. Ихадароу шьауҕак аҳасабала иазыҧҵәоу ахараҧса ашәара цәгьахәыцрала аҽацәыҧхьакра аҭыҧ анамоу, уи ҧсахзар алшоит ахақәиҭра алхәдатәра ала абри Азакәанеидкыла Иҷыдоу ахәҭаҿы ахараҧса злазгәаҭоу ахәҭаҷ инақәыршәаны.

Ахәҭаҷ 46. Маҵураҭыҧқәаки усурҭаҭыҧқәаки рҿы аҭыԥ анкылара азин алхәдатәра

1. Маҵураҭыҧқәаки усурҭаҭыԥқәаки рҿы аҭыҧ аанкылара азин амҭара (амхра) иаанагоит аҳәынҭқарратә усҳәарҭақәа рҿи аҭыҧантәи ахатәеиҿкаарақәа рҿи, мамзаргьы апрофессионалтә усурҭақәа рҿи аҭыҧ аанкылара ақәиҭымтәра.
2. Маҵураҭыҧқәаки усурҭаҭыҧқәаки рҿы аусура ақәиҭымтәра ихадароу шьауҕак аҳасабала ишьақәыргылазар алшоит ҿҳәарала шықәсык инаркны хәышықәса рҟынӡа, ихарҭәаагоу шьауӷак аҳасабала – фымз инадыркны хышықәса рҟынӡа.
3. Ихарҭәаагоу шьауҕак аҳасабала ауаҩытәыҩса маҵураҭыҧқәаки иалкаау занааҭк ала аусуреи иақәиҭымтәра азыҧҵәазар алшоит абри Азакәанеидкыла Иҷыдоу ахәҭаҿы ацәгьауразы изықәшәо ахәҭаҷ аҟны уи аҩыза азыҧҵәа иарбамзаргьы, аха иҟаҵоу ацәгьаура аҟазшьеи, уи азы ауаажәларра ршәарҭара аҩаӡара ахьынӡанаӡои, ахара зду ихаҭареи хшыҩзышьҭра азуны, ацәгьаура зуз имаҵуратә ҭыҧи иалкаау занааҭк ала иусуреи рзин изныжьра залшом ҳәа аӡбара алкаа иазкылсуазар.
4. Абри ашьауҕа хкы ихарҭәаагоу шьауҕак аҳасабала “ириашаны ашьақәыргыларатә усурақәа” рҟны, мамзаргьы “ҭакрадатәи ашьауҕа” аҟны иацҵазар, уи аҿҳәара ацара иалагоит аӡбара ишьақәнаҵаз ашьауҕақәҵара азакәан мчы анаиуа инаркны. Маҵураҭыԥқәаки усурҭаҭыԥқәаки рҿы аусура ақәиҭымтәра ихарҭәаагоу шьауӷак аҳасабала алеишәарҽеиратә баталиони ахақәиҭра алхәдатәреи ирыцҵазар усҟан уи ахгара аамҭа ихадаратәиу ашьауӷақәа ирзыԥҵәоу аамҭа иаҟароуп, аха ихадаратәиу ашьауӷақәа рыҿҳәарақәа анынҵәалак ашьҭахь ауп ихарҭәаагоу ашьауӷақәа рыҿҳәара ацара ианалаго. 
Ихадароу ашьауӷақәа, алеишәарҽеиратә баталиони ахақәиҭра алхәдатәреи ирыцҵазар маҵураҭыԥқәаки усурҭаҭыԥқәаки рҿы аҭыԥ анкылара ақәиҭымра, усҟан ихадаратәиу ашьуӷақәа рыҿҳәарақәа анынҵәалак ашьҭахь ауп ихарҭәаагоу рыҿҳәарақәа ацара ианаго. 

Ахәҭаҷ 47. Иҷыдоу, арратә, мамзаргьы аҳаҭыртә хьыӡқәа, акласстә чыни, аҳәынҭқарратә ҳамҭақәеи ралхәдатәра

Ибааҧсу, мамзаргьы ҷыдала ибааҧсу ацәгьаурақәа рзы аус аӡбараан ауаҩытәыҩса ихаҭара иахәаҧшны аӡбара уи далхәданатәыр алшоит иҷыдоу, арратә, мамзаргьы аҳаҭыртә хьыӡқәа, акласстә чыни аҳәынҭқарратә ҳамҭақәеи.

Ахәҭаҷ 48. Ириашаны ашьақәыргыларатә усурақәа

1. Ириашаны ашьақәыргыларатә усурақәа рықәырҵоит зус ӡбоу иҭышәынтәалоу аусурҭа змоу, иара убас, уи змамгьы. Иҭышәынтәалоу аусурҭа змоу зус ӡбоу ауаҩытәыҩса ириашаны ашьақәыргыларатә усурақәа ихигоит иҭышәынтәалоу иусурҭа аҟны. Иҭышәынтәалоу аусурҭа змам ириашаны ашьақәыргыларатә усурақәа ихигоит аҭыҧантәи аҳәынҭқарратә усбарҭа ашьауҕа (ириашаны ашьақәыргыларатә усурақәа) назыгӡо аусбарҭақәа ақәшаҳаҭны, иалнахуа аҭыҧ аҟны, аха зус ӡбоу инхарҭа иахьазааигәоу. 
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).
2. Ириашаны ашьақәыргыларатә усурақәа ҿҳәарас ирымоуп ҩымз инадыркны ҩышықәса рҟынӡа.
3. Ириашаны ашьақәыргыларатә усурақәа здыӡбалоу ауаҩытәыҩса иуалафахәы иахыхны аҳәынҭқарра иаланагалоит аӡбара ашьауҕақәҵара ишьақәнаргылаз хә-наӡынк инадыркны ҩажәа наӡын рҟынӡа. 
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).
4. Ириашаны ашьақәыргыларатә усурақәа зқәу ауаҩытәыҩса цәгьахәыцрала (гәаҕшақә) уи ихгара иҽацәҧхьеикуазар иаанханы иҟоу аамҭа ӡбарала иҧсахзар алшоит ириашаны ишьақәыргыларатә усурақәа хымш мышкы аҭакрала ихәшьадны.
5. Актәи агәыҧ змоу ахымхәа (ауаҩыбжа), зцәазтәым аҧҳәыс, хышықәса зхымҵыц ахәыҷқәа змоу аҧҳәыс, аррахь наҧхьарыла аррамаҵура иахысуа, аруаҩ, иара убас, еилаӡарала арраҿы асержанти ичындоу аруаҩи рҭыҧ змоу, ашьауҕа ашьақәҵараан аррамаҵура иалымгац аруаҩ ириашаны ишьақәыргыларатә усурақәа иқәҵара ҟалаӡом.

Ахәҭаҷ 49. Амазара амхра

(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).

1. Мчыла, қьырада (хәыда) амхра нас аӡбара ишьақәнаҵаз ашьауҕақәҵарала аҳәынҭқарра ахатәрахьы аиагара алшоит анаҩстәи амазарақәа:
а) абри Азакәанеидкыла Ахәҭа ҷыда ахәҭаҷқәа иазҧхьагәарҭо ацәгьаурақәа ирылҵшәаны иоуз аҧара, мамзаргьы хәы змоу амаҭәар, мамзаргьы даҽа мазарак, мамзаргьы абри Азакәанеидкыла ахәҭаҷ 186 ала аҭакҧхықәра ззышьақәыргылоу Аҧсны Аҳәынҭқарра аҳазалхырҭатә ҳәаа закәандарала иахганы иаагоу амаҭәар, мамзаргьы уи иалҵшәахаз алагалақәа зегьы, закәанла изтәу изыргьежьра зыхәҭоу амазареи уи аҟынтәи алагалеи рыда;
б) абри Азакәанеидкыла Ахәҭа ҷыда ахәҭаҷқәа иазҧхьагәарҭо ацәгьаурақәа рыҟаҵара ирылҵшәаны иоуз аҧара, хәы змоу амаҭәар, амазара, иара убас, уи амазара иаҭныху аԥара ала иҟаҵоу алагала ахәҭак, мамзаргьы ишеибгоу;
в) атерроризм, аекстремизм, еиҿкаау ацәгьауратә гәыҧқәа, изакәандароу бџьарла еибыҭоу агәыҧқәа ҧарала реиқәыршәаразы еидкылоу аҧара, хәы змоу амаҭәар, амазара;
г) ахара зыдҵоу иитәу ацәгьаура ҟаҵагақәа, амаҭәахәқәа, амаругақәа, иара убас, ацәгьаурақәа рзы ирмазеиу аихаҧсыхәқәа.
2. Ацәгьаура алҵшәала амазара, мамзаргьы уи аҟынтәи иоуз алагала закәанла имаз имазара иациҵазар усҟан амхра зықәшәо ацәгьаура алҵшәала иоуз амазара, мамзаргьы уи аҟынтәи иоуз алагала ахә иақәшәо амазара ауп.
3. Абри ахәҭаҷ актәии аҩбатәии ахәҭақәа рыҟны иарбоу зус ӡбоу уаанӡа даҽаӡәы ииҭахьаз амазара уи здызкылаз иҟынтәи амхра ақәнагоуп, ианимихуаз идикылоз амазара цәгьаурала ишааго идыруазҭгьы.
4. Абри ахәҭаҷ аҟны иарбоу амазара иалаз аҟынтәи маҭәарк амхразы аӡбара азыӡба анаднакылоз аамҭазы иахьиҭихьази, мамзаргьы ихы иахьаирхәахьази ирыхҟьаны амхра залымшо иҟалазар, уи амаҭәар зыҧсаз ахә ҧараны амхразы азыӡба аднакылоит.
5. Амазара амхразы азыӡба адкылараан зегь раҧхьа ҳасаб азутәуп закәанла уи амазара зтәыз имаз ахарџь ахарҭәаара азҵаара.
6. Абри ахәҭаҷ акәтәии аҩбатәии ахәҭақәа рыҟны иарбоу амазара ада амхра зықәнаго даҽа мазарак ахара зду имамзар усҟан имоу амазара ахә аҟынтәи аҧхьа закәанла изтәу ихарџь харҭәаазароуп, нас иаанхо аҳәынҭқарра ахатәрахьы ииагазароуп.

Ахәҭаҷ 50. Алеишәарҽеиратә баталион аҟны аныҟәгара

1. Алеишәарҽеиратә баталион аҟны аныҟәгара рықәырҵоит ааҧхьарала аррамаҵура зхызго аруаҩы, иара убас, еилаӡарала аррамаҵура зхызго ацәаҳәақәгылаҩи асержанти, урҭ ашьауҕақәҵара аӡбара ианаднакылоз аамҭазы аррахь ааҧхьарала аррамаҵуразы ишьақәыргылоу аҿҳәара ахгара иалымгацзар. Ашьауӷақәҵара ҿҳәарала хымз инадыркны ҩышықәса рҟынӡа ирықәырҵоит абри Азакәанеидкыла Ахәҭа ҷыдаҿы изықәшәо ахәҭаҷқәа рыла аррамаҵура иаҿагыло ацәгьауразы, иара убас, ацәгьаура аҟазшьеи ахара зду ихаҭареи ианалдыршо ҩышықәса иреиҳам ахақәиҭра алхәдатәра уи аҿҳәара иаҟароу абаталион аҟны аныҟәгара ала аԥсахра.
2. Ахақәиҭра алхәдатәра аҭыҧан алеишәарҽеиратә баталион аҟны аныҟәгарахь ииагоу ауаҩытәыҩса иқәу аҿҳәара мышкы аҭакреи мышкы алеишәарҽеиратә баталион аҟны аныҟәгареи еиҩысуеит.

Ахәҭаҷ 51. Ишьақәыргылоу ҿҳәарала ахақәиҭра алхәдатәра

1. Ишьақәыргылоу ҿҳәарала ахақәиҭра алхәдатәра иаанагоит (иахьӡуп) анырхарҭатә колониахь ашьҭрала, мамзаргьы ааӡарҭа колониаҿы аҭакрала, мамзаргьы азеиҧш ныҟәгашьа змоу, мамзаргьы ибааҧсу аныҟәгашьа, мамзаргьы ҷыдала ибааҧсу аныҟәгашьа змоу аколониахь, мамзаргьы абахҭахь ишьҭрала зус ӡбоу иҧхьакра.
2. Ахақәиҭра алхәдатәра шьақәгылоуп ҿҳәарала хымз инаркны жәохә шықәса рҟынӡа.
3. Ацәгьаурақәа неизакны ашьауҕа азыҧҵәараан хәҭа-хәҭала, мамзаргьы ишеибгоу аҿҳәарақәа еицҵазар ахақәиҭра алхәдатәра ҩажәа шықәса иреиҳамзароуп; ашьауҕақәҵарақәа неизакны ашьауҕа азыҧҵәараан ахақәиҭра алхәдатәра ҩажәи хәба шықәса иреиҳамзароуп.

Ахәҭаҷ 52. Ҧсраҽнынӡа ахақәиҭра алхәдатәра

1. Ҧсраҽнынӡа ахақәиҭра алхәдатәра шьақәгылоуп аҧсҭазаара иақәку ацәгьаура бааҧсы ауразы, иара убас, ауаажәларратә шәарҭадара аконституциатә ргылара ашьагәыҭқәа, аҳәынҭқарра ашәарҭадара ирызку иҷыдоу ацәгьаура бааҧсқәа рзы.
2. Ҧсраҽнынӡа ахақәиҭра алхәдатәра рықәҵара залшом аҳәса, жәаа шықәса зхымҵыцкәа ацәгьаура ҟазҵаз ауаатәыҩса, иара убас, ашьауҕақәҵара аӡбара анаднакылоз аамҭазы хынҩажәи хәба шықәса зхыҵхьоу ахацәа.

Ахәҭаҷ 53. Ахақәиҭра алхәдатәра зықәҵоу ириашаны ашьақәыргыларатә усбарҭа хкы рзыҧҵәара.

1. Ахақәиҭра алхәдатәра ахгара рзыҧҵәоуп: 
а) машәырла ацәгьаура ҟазҵаз, иара убас, ибыргәыми ибжьаратәуи ахьанҭара змоу, игәҭаку ацәгьауразы ахақәиҭра алхәдатәра ззыҧҵәоу уаанӡа ахақәиҭра алхәдатәра зхызымгацыз ауаатәыҩса – анырхарҭатә колониаҿы ашьауҕа ахгара. Ацәгьаура аҟаҵара аҭагылазаашьеи ахара зду ихаҭареи хшыҩзышьҭра рзуны, насгьы мзызс иамоу азгәаҭаны хыхь иарбоу ауаатәыҩса аӡбара ирзыҧнаҵәар алшоит азеиҧш ныҟәгашьа змоу ириашаны ашьақәыргыларатә колониаҿы ашьауҕахгара;
б) ихьанҭоу ацәгьауразы зус ӡбаны ахақәиҭра алхәдатәра ззыҧҵәоу, уаанӡа ахақәиҭра алхәдатәра зхызымгацыз ахацәа, иара убас, ихьанҭоуи ҷыдала ихьанҭоуи ацәгьаурақәа рзы зус ӡбоу аҳәса – азеиҧш ныҟәгашьа змоу ириашаны ашьақәыргыларатә колониаҿы;
в) уаанӡа ахақәиҭра алхәдатәра зхызымгацыз ҷыдала ибааҧсу ацәгьаурақәа рзы зус ӡбоу ахацәа, иара убас, ацәгьаура анкырынтәу, мамзаргьы ишәарҭаны ианкырынтәқәоу, уаанӡа ахақәиҭра алхәдатәра зхызгахьоу, ацәгьаура ҷыдала ишәарҭаны ианкырынтәу – иҕәҕәоу аныҟәгашьа змоу ириашаны ашьақәыргыларатә колониаҟны;
г) рыцҳашьарак аҳасабала ашьрақәҵара ахақәиҭра алхәдатәра заа иззыҧсаху, иара убас, ҷыдала ишәарҭоу ацәгьаура акырынтәра ҳәа иҧхьаӡоу ахацәа – ҷыдала иҕәҕәоу аныҟәгашьа змоу ириашаны ашьақәыргыларатә колониаҟны.
2. Ҷыдала ибааҧсу ацәгьауразы зус ӡбаны хәышықәса инареиҳаны ахақәиҭра алхәдатәра зықәҵоу ахацәа, иара убас, ҷыдала ишәарҭоу икырынтәу ацәгьаураан ирықәҵоу ашьауҕа ахьынтәи хәҭак бахҭала ахгара рзыҧҵәазар алшоит.
3. Ашьауҕақәҵара аӡбара ианаднакыло аамҭазы жәаа шықәса зхымҵыц ауаҩытәыҩса ашьауҕа ааӡарҭатә колониа аҟны ахгара изыҧҵәазароуп.
4. Ириашаны ашьақәыргыларатә усбарҭа хкы аиҭакра нанагӡоит аӡбара Аҧсны Аҳәынҭқарра ашьауснагӡаратә закәан инақәыршәаны.

Ахәҭаҷ 54. Ашьрақәҵара

1. Абри Азакәанеидкыла, шамаха иҟамло акы еиԥш шьауҕак аҳасабала гәҭакылатәи ауаҩшьразы, насгьы ҷыдала ихьанҭоу цәгьаурақәак рзы иазҧхьагәанаҭоит ашьрақәҵара.
2. Аҳәса, ацәгьаура ҟазҵаз жәаа шықәса зхымҵыц ауаатәыҩса, иара убас, ашьауҕақәҵара аӡбара анаднакыло аамҭазы хынҩажәи хәба шықәса зхыҵхьоу ахацәа ашьра рықәҵара ҟалом.
3. Ашьрақәҵара рыцҳашьарак аҳасабала иҧсахзар алшоит ҧсраҽнынӡа ахақәиҭра алхәдатәрала, мамзаргьы ҩажәи хәба шықәсанӡа ахақәиҭра алхәдатәрала.


10-тәи ахы. АШЬАУҔА АЗЫҦҴӘАРА


Ахәҭаҷ 55. Ашьауҕа азыҧҵәаразы азеиҧш лагамҭақәа

1. Ацәгьаура аҟаҵаразы ахара зду ҳәа иҧхьаӡоу ауаҩытәыҩса, абри Азакәанеидкыла Ахәҭа ҷыдаҿы иҟоу изыхәҭоу ахәҭаҷ, насгьы абри Азакәанеидкыла Азеиҧш хәҭа аҭагылазаашьақәа инарықәыршәаны иқәырҵоит иҳақу ашьауҕа. Ацәгьаура аҟаҵаразы иазҧхьагәаҭоу ашьауҕақәа рахьынтәи еиҳа иҧсыҽу ашьауҕа хкы ашьауҕа ақәҵара ахықәкы азынамыгӡартә ианыҟоу мацара еиҳа иџьбароу ашьауҕа хкы иқәырҵоит.
2. Иҟаҵоу ацәгьауразы абри Азакәанеидкыла Ахәҭа ҷыдаҿы иазгәаҭоу аҵкыс иџьбароу ашьауҕа ақәҵара алшоит ацәгьаурақәа неилаҵаны, мамзаргьы ашьауҕақәҵарақәа неилаҵаны абри Азакәанеидкыла 63-тәи, 64-тәи ахәҭаҷқәа инарықәыршәаны. Иҟаҵоу ацәгьауразы абри Азакәанеидкыла Иҷыдоу ахәҭаҿы изыхәҭоу ахәҭаҷқәа рыла иазҧхьагәаҭоу ашьауҕа аҵкыс иҧсыҽу ашьауҕа ақәҵара алшоит абри Азакәанеидкыла 59-тәи ахәҭаҷ инақәыршәаны.
3. Ашьауҕа азыҧҵәараан хшыҩзышьҭра рызузароуп иҟаҵоу ацәгьаура аҟазшьеи иацу ауаажәларратә шәарҭареи ахара зду ихаҭареи, убра иналаҵаны, ашьауҕа зырцәгьои изырҧсыҽуеи аҭагылазаарақәа, иара убас, иалху ашьауҕа зус ӡбоу ириашара алшауоу иалымшауоу, насгьы иҭаацәа рыҧсҭазаара ишаныҧшуа.

Ахәҭаҷ 56. Ашьауҕа зырҧсыҽуа аҭагылазаашьақәа 

1. Изырҧсыҽуа аҭагылазаашьақәа ҳәа иҧхьаӡоуп:
а) раҧхьаӡа акәны ҟазшьала ибыргәыми, мамзаргьы ибжьаратәуи машәырла аҭагылазаашьақәа реиқәшәара иахҟьаны ацәгьаурақәа рыҟаҵара;

(Аҧсны Аҳәынҭқарра ииун 15, 2015 шықәсазтәи Азакәан N 3793-с-V аредакциала)
б) ахара зхароу иқәра анамӡара;
в) абаҩтәымзаара;
г) ахара зхароу ахәыҷ қәыҧшқәа имазаара;
д) аҧсҭазааратә ҭагылазаашьа хьанҭақәа реиқәшәара, мамзаргьы арыцҳашьаратә мзызқәа ирыхҟьаны ацәгьаура аҟаҵара;
е) махәҿала, мамзаргьы психикала мчыла адҵара, мамзаргьы мазарала, маҵурала, ма даҽакала ахьыҧшра ирыхҟьаны ацәгьаура аҟаҵара;
ж) зда ҧсыхәа ыҟам ахыхьчара аҧҟарақәа реилагара, ацәгьаура ҟазҵаз ауаҩытәыҩса иаанкылара, зда ҧсыхәа амам ахыхьчара, ишьаҭарку ашәарҭара агәаҕьра, адҵа, мамзаргьы ақәҵақәа рынагӡара ирыхҟьаны ацәгьаура аҟаҵара;
з) ааха змоу иҟынтәи изиндароу, мамзаргьы иаморалтәу ахымҩаҧгара иахҟьаз ацәгьаура;
и) ахатә хара ацәыргара, ацәгьаура аарыҧшреи ацәгьаура аилыргареи активла рыцхыраара, ацәгьаура егьырҭ ацҟаҵаҩцәа рышьҭазаареи рҿагылареи, цәгьаурала игоу амазара аҧшаара.
(апункт “и” Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
к) ааха зауз аҳақьымтә, мамзаргьы даҽа цхыраарак ацәгьаура ашьҭахьҵәҟьа иҭара, ацәгьаура иахҟьаны иҟалаз амазаратә харџьи аморалтә аахеи хатәгәаҧхарала рхарҭәаара, иара убас, ацәгьаура егьырҭ ахҟьа-ҧҟьақәа рырҽеира иазку ахымҩаҧгарақәа.
2. Ашьауҕа зырҧсыҽуа ҭагылазаашьақәак раҳасабала ашьауҕа азыҧҵәараан ахархәара роур алшоит абри ахәҭаҷ актәи ахәҭа аҟны иарбам даҽа ҭагылазаашьақәакгьы.
3. Абри Азакәанеидкыла Ахәҭа ҷыдаҟны иҟоу ахәҭаҷ иара ацәгьаура адыргаҿы иарбазар, ашьауҕа изырҧсыҽуа аҭагылазаашьа ашьауҕа азыҧҵәараан уи аҭагылазаашьа даҽа знык ахархәара ҟалаӡом.

Ахәҭаҷ 57. Изырҧсыҽуа аҭагылазаашьақәа аныҟоу ашьауҕа азыҧҵәара

(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала). 

1. Ахәҭаҷ 56 актәи ахәҭа апунктқәа “и” мамзаргьы “к” рыла иарбоу изырҧсыҽуа аҭагылазаашьақәа аныҟоу, насгьы еицәазтәуа аҭагылазаашьақәа аныҟам ашьауҕа аҿҳәара, мамзаргьы ашәагаа абри Азакәанеидкыла Ахәҭа ҷыдаҿы изыхәҭоу ахәҭаҷ аҟны иарбоу еиҳа иџьбароу ашьауҕа хкы аҿҳәара, мамзаргьы ашәагаа иреиҳаӡоу аҩаӡара хыџьара ишаны ҩ-хәҭак иреиҳахар залшом.
2. Абри Азакәанеидкыла актәи ахәҭа апункт “и” ала иарбоу изырҧсыҽуа аҭагылазаашьақәа аныҟоу, насгьы еицәазтәуа аҭагылазаашьақәа аныҟам, аусеицзуразы аӡбаранӡатәи аиқәшаҳаҭра бжьаҵазар, ашьауҕа аҿҳәара, мамзаргьы ашәагаа абри Азакәанеидкыла Ахәҭа ҷыдаҿы изыхәҭоу ахәҭаҷ ала иарбоу аҿҳәара, мамзаргьы ашәагаа ҩыџьара ишаны хәҭак иреиҳахар залшом.
3. Абри Азакәанеидкыла Ахәҭа ҷыдаҿы изыхәҭоу ахәҭаҷ аҟны иазҧхьагәаҭазар ҧсраҽнынӡа ахақәиҭра алхәдатәра, мамзаргьы ашьрақәҵара абри ахәҭаҷ актәи ахәҭа (аҭагылазаара) ахархәара аиоуӡом. Усҟан ашьауҕа азыҧҵәазароуп абри Азакәанеидкыла Ахәҭа ҷыдаҿы изыхәҭоу ахәҭаҷ инақәыршәаны.
4. Аусеицуразы аӡбаранӡатәи аиқәшаҳаҭра аныбжьаҵоу абри Азакәанеидкыла Ахәҭа ҷыдаҿы изыхәҭоу ахәҭаҷ ала ҧсраҽнынӡа ахақәиҭра алхәдатәра, мамзаргьы ашьрақәҵара азҧхьагәаҭазар, арҭ ашьауҕа хкқәа ахархәара рыҭахаӡом. Усҟан ашьауҕа аҿҳәара, мамзаргьы ашәагаа абри Азакәанеидкыла Ахәҭа ҷыдаҿы изыхәҭоу ахәҭаҷ ала иазҧхьагәаҭоу ашьауҕа – ахақәиҭра алхәдатәра аҿҳәара, мамзаргьы ашәагаа хыџьара ишаны ҩ-хәҭак иреиҳамзароуп.
5. Аҧсны Аҳәынҭқарра Ашьаусмҩаҧгаратә закәанеидкыла 40-тәи ахы инақәыршәаны иӡбоу ашьаус зызку ауаҩытәыҩса изыҧҵәоу ашьауҕа аҿҳәара, мамзаргьы ашәагаа иҟаҵоу ацәгьауразы иазҧхьагәаҭоу ашьауҕа иреиҳаӡоу аҩаӡара хыџьара ишаны ҩ-хәҭак еиҳамзароуп.

Ахәҭаҷ 58. Ашьауҕа еицәазтәуа аҭагылазаашьақәа 

1. Еицәазтәуа ҭагылазаашьақәоуп ҳәа иҧхьаӡоуп:
а) икырынтәу ацәгьаурақәа; 
б) ацәгьаура ахҟьа бааҧс ахылҿиаара;
в) гәыҧҩык, заа еибыҳәаны гәыҧҩык, еиҿкаау гәыҧҩыла, мамзаргьы ацәгьауцәа реилахәызаарала ацәгьаура аицыҟаҵара;
г) ацәгьаура иҷыданы ахалархәра;
д) ахеилаҧсара ҕәҕәа (ҵаула) змоу, арыжәтә иашьны иҟоу, иара убас, ашьаустә ҭакԥхықәра зықәра аҵанамкуа ацәгьаура ралагалара;
е) амилаҭреи, арасареи, адинреи, ацәымҕреи, мамзаргьы аиҕареи мзызс измоу ацәгьаура, мамзаргьы даҽа џьоукы зинхәҭала иҟарҵаз аус азы ашьаура, иара убас, даҽа цәгьаурак аҵәахра, мамзаргьы армариара хықәкыс измоу ацәгьаурақәа рыҟаҵара;
ж) амаҵуратә уалҧшьа, мамзаргьы ауаажәларратә уалҧшьа анагӡаразы, мамзаргьы уи назыгӡоз изааигәоу ауаатәыҩса ирызкны ацәгьаура аҟаҵара;
з) ахара зхароу заа зцәазтәымра идыруа аҧҳәыс илызку, иара убас, зықәра маҷу, зхы ззымыхьчо, мамзаргьы ицхыраадоу ауаатәыҩса, мамзаргьы ахара зхароу ихьыҧшу ауаҩытәыҩса изку ацәгьаура аҟаҵара;
и) ацәгьаура иҷыдоу гәымбылџьбарала, тәамбашақә хыччарала, ргәаҟрала, иара убас, ааха змоу иргәаҟрала аҟаҵара;
к) абџьар, мамзаргьы аџьаҧҳаны, иҧызжәо амаҭәашьар, итҟәацуа, мамзаргьы уи иеиҧшу аиҿартәра, ҷыдала иҟаҵоу атехникатә мыругақәа, ишҳамыркуи ирадиоактивтәуи амаҭәашьарқәа, ахәшәлыхқәеи, ахимиа-фармакологиатә препаратқәа, иара убас, махәҿалатәии апсихикатәии мчыладҵара ахархәара рзуны ацәгьаура аҟаҵара;
л) иҷыдалатәиу аҭагылазаара, иҧсабаратәиу, мамзаргьы даҽа уаажәларратә рыцҳарак, иара убас, ауаарацәаратәи аилаҩынтрақәа раан ацәгьаурақәа рыҟаҵара;
м) ахара зду имаҵуратә ҭагылазаашьа, мамзаргьы еилаӡарак иадҳәаланы изаарҧшу агәрагара ахархәарала ацәгьаура аҟаҵара;
н) амчратә хаҭарнак ишәҵатә ҷыда, мамзаргьы имаҵуратә шәҟәқәа ахархәарала ацәгьаура аҟаҵара.
2. Абри Азакәанеидкыла Ахәҭа ҷыдаҿы иҟоу ахәҭаҷ ала иазгәаҭоу ацәгьаура аҟны дыргак аҳасабала иарбазар, ашьауҕа еицәазтәуа аҭагылазаашьа, ашьауҕа азыҧҵәараан уи аҭагылазаашьа даҽа знык ахархәара аҭара ҟалаӡом.
Азгәаҭа: Еицәазтәуа аҭагылазаашьақәа абра еиқәыҧхьаӡоу рыла инырҵәоуп, ирҭбааны ахархәара ҟалаӡом.

Ахәҭаҷ 58.1. Аусеицуразы аӡбаранӡатәи аиқәшаҳаҭра анеилагоу ашьауҕа азыҧҵәара

(иалагалоуп 15.06.2015 шықәсазтәи Аҧсны Аҳәынҭқарра Азакәан N 3793-с-V ала). 

Аусеицуразы аӡбаранӡатәи аиқәшаҳаҭра зыбжьазҵаз ауаҩытәыҩса иҵабыргым адырраҭарақәа ааигар, мамзаргьы аусеилыргаҩ акыр зҵазкуа ацәгьауратә ҭагылазаашьақәа шырцәиҵәахыз шьақәыргылахар, аӡбара уи ауаҩытәыҩса ашьауҕа изыҧнаҵәоит азеиҧш ҧҟарақәа рыла, абри Азакәанеидкыла ахәҭаҷ 57 аҩбатәи, ахҧатәи, аҧшьбатәи ахәҭақәа рҿы иарбоу ашьауҕа хкы ашәагааи ирызку аҭагылазаарақәа, иара убас, а-ҷ 59-тәи ахархәара рымҭакәа.

Ахәҭаҷ 59. Ацәгьауразы иарбоу ашьауҕа аасҭа еиҳа иҧсыҽу азыҧҵәара

1. Ацәгьаура ахықәки амзызқәеи, ахара зду ироли, ацәгьаура аныҟаҵази уи ашьҭахьи ихымҩаҧгашьақәа ирыдҳәалоу здаҟам аҭагылазаашьа, иара убас, ацәгьаура ауаажәларратә шәарҭара аҩаӡара акыр илазырҟәуа аҭагылазаашьақәа аныҟоу, урҭ инарываргыланы гәыҧҩылатәи ацәгьаура алахәылаҩ иҽазҵәылхны ацәгьаура араргамара иҽаназикуа, уи изыҧҵәазар ҟалоит абри Азакәанеидкыла Ахәҭа ҷыдаҿы иарбоу ахәҭаҷ ала иазҧхьагәаҭоу ашьауҕа ашәагаа ҵаҟатәи ацәаҳәа алада инахганы, мамзаргьы аӡбара иалшоит уи Ахәҭа ҷыдаҿы иарбоу аҵкыс иҧсыҽу ашьауӷа хкы азыҧҵәара, иара убас, ихымҧадоуп ҳәа иҧхьаӡоу ихарҭәаагоу ашьауҕа хкы ахархәара азнамур.
2. Здаҟам ҳәа иҧхьаӡазар алшоит хаз-хазы изырҧсыҽуа аҭагылазаашьақәа реиҧш урҭ аҭагылазаашьақәа рхеибарҭәаарагьы.

Ахәҭаҷ 60. Инагӡам ацәгьауразы ашьауҕа азыҧҵәара

1. Инагӡам ацәгьаураҿы ашьауҕа азыҧҵәараан хшыҩзышьҭра азузароуп уи ацәгьаура анамыгӡара зыхҟьаз аҭагылазаашьа закәу.
2. Ацәгьаура азырмазеиразы (азырхиаразы) ашьауҕа аҿҳәара, мамзаргьы ашәагаа абри Азакәанеидкыла Ахәҭа ҷыдаҿы изыхәҭоу ахәҭаҷ ала инагӡоу ацәгьауразы ишьақәыргылоу иреиҳаӡоу ашьауҕа аҿҳәара, мамзаргьы ашәагаа абжа еиҳамзароуп.
3. Ацәгьаура аҟаҵара аҽазкразы ашьауҕа аҿҳәара, мамзаргьы ашәагаа абри Азакәанеидкыла Ахәҭа ҷыдаҿы изыхәҭоу ахәҭаҷ ала инагӡоу ацәгьауразы ишьақәыргылоу иреиҳаӡоу аҿҳәара, мамзаргьы ашәагаа ҧшьыџьара ишаны хыхәҭак иреиҳамзароуп.
4. Ацәгьаура аҟаҵара армазеиразы, мамзаргьы ацәгьаура аҟаҵара аҽазкразы ашьра ақәҵара, мамзаргьы ҧсраҽнынӡа ахақәиҭра алхәдатәра ҟалаӡом.

Ахәҭаҷ 61. Ацәгьаура аҟаҵараҿы аилахәыларазы ашьауҕа азыҧҵәара

1. Еицыҟаҵоу ацәгьауразы ашьауҕа азыҧҵәараан хшыҩзышьҭра азутәуп уи ацәгьаура иалахәра аҟазшьеи аҩаӡареи ацәгьаура ахықәкы анагӡаразы дасу иалахәра иахьынӡахәаз, иҟаҵоу аумҭа аҟазшьеи ааха змоу иҭоу аҧхасҭеи ишырныҧшыз.
2. Ацәгьаураҿы алахәылацәа рахьынтәи дасу имоу изырҧсыҽуа, мамзаргьы еицәазтәуа аҭагылазаашьақәа, ашьауҕа азыҧҵәараан хшыҩзышьҭра азузароуп уи зтәу алахәылаҩ изы мацара.

Ахәҭаҷ 62. Ацәгьаура анкырынтәу ашьауҕа азыҧҵәара

1. Ацәгьаура, ишәарҭоу ацәгьаура, ҷыдала ишәарҭоу ацәгьаурақәа анкырынтәу азы ашьауҕа азыҧҵәараан хшыҩзышьҭра рзутәуп уаанӡа иҟаҵақәаз ацәгьаурақәа рҟазшьа, ирыцу ауаажәларратә шәарҭара аҳаракыра, уаанӡатәи ашьауҕа абжьаразы имчыдахаз аҭагылазаашьа, иара убас, ҿыц иҟаҵоу ацәгьаурақәа рҟазшьақәеи жәлар рзы урҭ ирыцу ашәарҭара аҳаракыреи.
2. Иарбан хкызаалакгьы икырынтәу ацәгьауразы иазыҧҵәахо ашьауҕа аҿҳәара, иҟаҵоу ацәгьауразы иазгәаҭоу зегь реиҳа иџьбароу ашьауҕа, хыџьара ишаны хәҭак еиҵамзароуп, аха абри Азакәанеидкыла Ахәҭа ҷыдаҿы изыхәҭоу ахәҭаҷ асанкциа аҳәаақәа ирҭымҵуа.
3. Иарбан хкызаалакгьы икырынтәу ацәгьаураан, абри Азакәанеидкыла а-ҷ 56 аҟны иарбоу изырҧсыҽуа аҭагылазаашьақәа ӡбарала ианышьақәыргылаха, ашьауҕа аҿҳәара иҟаҵоу ацәгьауразы иазгәаҭоу зегь реиҳа иџьбароу ашьауҕа хыџьара ишаны хәҭак аҵкыс еиҵаны азыҧҵәазаргьы алшоит, аха абри Азакәанеидкыла Ахәҭа ҷыда изыхәҭоу ахәҭаҷ асанкциа аҳәаақәа ирҭагӡаны. Абри Азакәанеидкыла а-ҷ 59 аҟны иарбоу здаҟам аҭагылазаашьақәа анышьақәыргылаха уи ацәгьауразы иазгәаҭоу аҵкыс иҧсыҽу ашьауҕа азыҧҵәахар алшоит.

Ахәҭаҷ 63. Ацәгьаурақәа анхеибарҭәаауа ашьауҕа азыҧҵәара.

1. Ацәгьаурақәа рхеибарҭәаараан цәгьаурацыҧхьаӡа хаз-хазы ашьауҕа рзыҧҵәазароуп.
2. Хеибарҭәаарала иҟаҵоу ацәгьаурақәа зегьы ибыргәыми ибжьаратәуи цәгьаурақәазар усҟан аҵыхәтәантәи ашьауҕа азыҧҵәазар алшоит еиҵоу ашьауҕа еиҳау иаҵарӡуа, мамзаргьы хәҭак, мамзаргьы ишеибгоу ашьауҕақәа реицҵарала. Убри аан аҵыхәтәантәи ашьауҕа, иҟаҵақәоу ацәгьаурақәа рахьынтәи еиҳа ибааԥсу азы иарбоу, иреиҳаӡоу ашьауҕа аҿҳәара, мамзаргьы ашәагаа абжа еиҳамзароуп.
3. Ихеибарҭәаауа ацәгьаурақәа рахьынтәи руак иадамхаргьы ибааҧсу, мамзаргьы ҷыдала ибааҧсу ацәгьаурақәа иреиуазар, усҟан аҵыхәтәантәи ашьауҕа азыҧҵәахоит хәҭак, мамзаргьы ишеибгоу ашьауҕақәа реицҵарала. Убри аан, АА АшьЗ а-ҷ 51 инақәыршәаны ахақәиҭра алхәдатәразы аҵыхәтәантәи ашьауҕа ҩажәа шықәса еиҳамзароуп.
4. Ацәгьаурақәа анхеибарҭәаауа ихадароу ашьауҕа хкы иацҵазар ҟалоит ихарҭәаагоу ашьауҕа хкқәагьы. Хәҭакала, мамзаргьы ишеибгоу реицҵараан аҵыхәтәантәи ихарҭәаагоу ашьауҕа хкы абри Азакәанеидкыла Азеиҧш хәҭа аҟны иарбоу иреиҳаӡоу аҿҳәара, мамзаргьы ашәагаа аҵкыс еиҳамзароуп.
5. Убарҭ аҧҟарақәа иреиҧшҵәҟьаны ашьауҕа азыҧҵәахоит аӡбара ашьауҕақәҵара анаднакыла ашьҭахь ишьақәыргылахар зус ӡбоу иус ӡбахаанӡагьы даҽа цәгьаурак иҟаиҵахьаз азы ахара шидҵоу. Усҟан ахара зыдҵоу ҵыхәаҧҵәарала изыҧҵәоу ашьауҕа иаланакуеит актәи ашьауҕақәҵарала изыҧҵәаз ашьауҕа аҟынтәи ихигахьоу аамҭагьы.

Ахәҭаҷ 64. Ашьауҕақәҵарақәа рхибарҭәаарала ашьауҕа азыҧҵәара

1. Ашьауҕақәҵарақәа рхеибарҭәаарала ашьауҕа азыҧҵәараан аҧхьатәи ашьауҕақәҵара ала изыҧҵәаз ашьауҕа ахәҭак, мамзаргьы ишеибгоу аҵыхәтәантәи ашьауҕақәҵара ала изыҧҵәоу ашьауҕа изацлоит.
2. Ашьауҕақәҵарақәа рхеибарҭәаарала аҵыхәтәантәи ашьауҕа ахақәиҭра алхәдатәра аҵкыс иҧсыҽзар усҟан абри Азакәанеидкыла Азеиҧш хәҭа аҟны иазҧхьагәаҭоу ашьауҕа хкы иреиҳаӡоу аҿҳәара, мамзаргьы ашәагаа аҵкыс еиҳамзароуп.
3. Ашьауҕақәҵарақәа рхеибарҭәаарала ахақәиҭра алхәдатәразы аҵыхәтәантәи ашьауҕа ҩажәи хәба шықәса иреиҳамзароуп.
4. Ҿыц иҟаҵоу ацәгьаура иазыҧҵәоу ашьауҕеи уаанӡатәи ашьауҕақәҵара аҟынтәи иаанханы иҟоу ашьауҕа ҿҳәареи раҵкыс еиҳазароуп ашьауҕақәҵарақәа рхеибарҭәаарала аӡбара иаднакылаз аҵыхәтәантәи ашьауҕа.
5. Ашьауҕақәҵарақәа рхеибарҭәаарала ашьауҕа азыҧҵәараан ихарҭәаагоу ашьауҕа хкқәа реидҵара мҩаҧысуеит абри Азакәанеидкыла ахәҭаҷ 63 аҧшьбатәи ахәҭа аҧҟарақәа инарықәыршәаны.

Ахәҭаҷ 65. Ашьауҕақәа реицҵараан аҿҳәарақәа реицҵашьа аҧҟара

1. Ацәгьаурақәа рхеибарҭәаарала, иара убас, ашьауҕақәҵарақәа рхеибарҭәаарала ашьауҕақәа хәҭак ала, мамзаргьы ишеибгоу реицҵараан мышкы ахақәиҭра алхәдатәра иаҩсуеит:
а) мышкы арбаандаҩра, мамзаргьы алеишәарҽеиратә баталион аҟны аныҟәгара;
б) ириашаны ашьақәыргыларатә усурақәа хымш;
2. Алеишәарҽеиратә баталион аҟны аныҟәгареи ахақәиҭра алхәдатәреи егьырҭ ашьауҕа хкқәа: ахараҧсеи, маҵураҭыԥқәаки усурҭақәаки рҿы аҭыҧ анкылара ақәиҭымра, иҷыдоу, арратә, аҳаҭыртә хьыӡқәа, ма акласстә чын, аҳәынҭқарратә ҳамҭақәа рымхреи реидҵара нарыгӡоит ахала ҳасабрала.

Ахәҭаҷ 66. Ашьауҕақәа рыҿҳәарақәа реихыҧхьаӡалареи ашьауҕа азшьареи

1. Маҵураҭыҧқәаки усурҭақәаки рҿы аҭыҧ аанкылара азин амхра, ириашаны ашьақәыргыларатә усурақәа, алеишәарҽеирҭатә баталион аҟны аныҟәгара ахақәиҭра алхәдатәра еихырыҧхьаӡалоит мызлеи шықәсылеи.
2. Абри ахәҭаҷ актәи ахәҭаҟны иазҧхьагәаҭоу ашьауҕақәа реиҭныҧсахлара, мамзаргьы реицҵараан, иара убас ашьауҕа азшьараан ашьауҕақәа рыҿҳәарақәа еихырыҧхьаӡалоит мышла.
3. Ауаҩытәыҩса аӡбарҭаҿы аилыргаранӡатәи ирбаандаҩратә аамҭа ахырыҧхьаӡалоит ахақәиҭра алхәдатәра аамҭа, алеишәарҽеиратә баталион аҟны аныҟәгара мышки-мышки еиҩысуа, ириашаны ашьақәыргыларатә усурақәа – мышки-хымши еиҩысуа.
4. Аҧсны Аҳәынҭқарра анҭыҵ ацәгьаура ҟазҵаз ауаҩытәыҩса абри Азакәанеидкыла а-ҷ 13 инақәыршәаны Аҧсныҟа ииагара аҭыҧ анамоу ашьауҕақәҵара азакәанмчра аиуаанӡа ирбаандаҩратә аамҭеи аӡбара ишьақәнаҵаз ашьауҕақәҵарала ихигахьоу ахақәиҭра алхәдатәратә аамҭеи мышкы азы мышкы ҧхьаӡахоит.
5. Аус аӡбарҭатә еилыргараанӡа ирбаандаҩыз ауаҩытәыҩса, ахараҧса ашәара, мамзаргьы маҵураҭыҧқәаки усурҭақәаки рҿы аҭыҧ анкылара азин имхра ихадаратәиу шьауҕак аҳасабала аӡбара ианизыҧнаҵәо, заҟа аамҭа дырбаандаҩыз аҿҳәара хшыҩзышьҭра азуны изыҧҵәоу ашьауҕа хнаҽуеит, мамзаргьы уи ахгара иқәнахуеит.

Ахәҭаҷ 67. Ҭакрадатәи ашьауҕа

1. Ириашаны ашьақәыргыларатә усурақәа, алеишәарҽеиратә баталион аҟны аныҟәгара, мамзаргьы ахақәиҭра алхәдатәра анизыҧҵәаха ашьҭахь аӡбара, зус ӡбоу ирҽеира ҭакрада иалшоит ҳәа алкаа иазааир усҟан иқәҵоу ашьауҕа ҭакрадатәзааит ҳәа ишьақәнаҵоит.
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
1.1. Ҭакрадатәи ашьауҕа рықәҵара ҟалаӡом:
1) ҷыдала ибааҧсу ацәгьауразы ашьауҕа аниқәу;
2) гәҭакыла иҟаҵоу ацәгьауразы ҭакрада ашьауҕа иқәыз аҧышәаратә ҿҳәара нҵәаанӡа ибааԥсу ацәгьаура ҟазҵаз, мамзаргьы гәҭакыла иҟаҵоу ацәгьауразы ҭакрада ашьауҕа иқәыз аҿҳәара нҵәаанӡа згәаҭарала иоурышьҭхьаз;
3) ацәгьаура анкырынтәу ишәарҭоу, мамзаргьы ҷыдала ишәарҭоу икырынтәу ацәгьаурақәа рыҟаҵараан; 
4) зықәра намӡац асагәразы рылакьымсратә зин иадҳәалоу ацәгьаурақәа зус ӡбоу;
5) аӡәы, ҩыџьа, мамзаргьы ҩыџьа инареиҳаны рҭахара зхылҿиааз машәырла иҟаҵоу ацәгьаурақәа рзы;
6) акоррупциатә цәгьаура, мамзаргьы гәыҧҩык ауаатәыҩса заа еибыҳәаны иҟарҵаз ацәгьаура азы;
(ахәҭа 1.1. амчра аҭоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)
2. Ҭакрадатәи аусӡбараан аӡбара хшыҩзышьҭра азнауеит иҟаҵоу ацәгьаура аҟазшьа, насгьы иамоу ауаажәларратә шәарҭара аҩаӡара, ахара зду ихаҭара, уа иналаҵаны, ихызҽуеи изырыџьбарои аҭагылазаашьақәа.
3. Ҭакрадатәи аусӡбараан аӡбара ишьақәнаргылоит ҭакрада зус ӡбоу ихы амҩаҧгашьа ала ихы ширҽеиз злаирҵабыргыша аҧышәаратә аамҭа. Ҭакрадатәи аусӡбараан шьауӷас ахақәиҭра алхәдатәра шықәсык еиҳамкәа, мамзаргьы иҵегь иҧсыҽу ашьауҕа изыҧҵәазар, усҟан аҧышәаратә аамҭа фымз иреиҵамкәа, аха хышықәса иреиҳамкәа иҟазароуп, ус акәымкәа, ахақәиҭра алхәдатәра шықәсык инеиҳаны ианизыҧҵәоу, аҧышәаратә аамҭа фымз иреиҵамкәа, аха хәышықәса иреиҳамкәа иҟазароуп.
3.1. Аҧышәаратә аамҭа аихыҧхьаӡара иалагоит ашьауҕақәҵара азакәантә мчы анаиуз аҽны инаркны. Аҧышәаратә аамҭа иахыҧхьаӡалазароуп ашьауҕақәҵара анрылаҳәаха инаркны ицахьоу аамҭа.
(ахәҭа 3.1. алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)
4. Ҭакрадатәи аусӡбараан, иара убас, ихарҭәаагоу ашьауҕагьы азыҧҵәазар алшоит .
5. Ҭакрадатәи аусӡбара азыҧҵәара ашьҭахь, аӡбара, ҭакрадатәи зус ӡбоу иднаҵар алшоит анаҩстәи ауалҧшьақәа: ҭышәынтәаларала инхарҭа ҭыҧ, ҭышәынтәаларала иусурҭа аҭыҧ, аҵараиурҭа испециалтәу зус ӡбоу ирҽеира знапы иану аҳәынҭқарратә еиҿкаара адырра амҭакәа амҧсахра; ҭыҧқәак рыҟны амнеирақәа; арыжәтә чмазара, арҩашьыгатә чмазара, атоксиманиа, ацырцнакь чымазарақәа рзы мчыла аҽыхәшәтәра, иҭаацәа амаҭәашьартә цхыраара рыҭара. Аӡбара иалшоит, иара убас, егьырҭ ҭакрада зус ӡбоу ирҽеира иахәаша аусмҩаҧгатәқәа рынагӡара иднаҵар.
6. Ҭакрада зус ӡбоу ихымҩаҧгашьа хлаҧшра азнауеит уи знапы иану испециалтәу аҳәынҭқарратә еиҿкаара, аруаҩ иакәзар – архәҭатә командаҟаҵареи арратә усӡбарҭеи.
7. Ҭакрада зус ӡбоу рхымҩаҧгашьа хлаҧшра рзызуа аиҿкаара азҧхьагәаҭарала уи аҧышәаратә ҿҳәара цонаҵы аӡбара иалшоит уаанӡа зынагӡара изыҧҵәаз ауалҧшьақәа зынӡак, мамзаргьы хәҭакала раҧыхра, мамзаргьы рхарҭәаара.
Азгәаҭа:
1. Абри Азакәанеидкыла ахықәкқәа ирызкны зықәра намӡац асагәраз рылакьымсратә зин иадҳәалоу ацәгьаурақәа ирыҵанакуеит ахәҭаҷқәа 126, 127, 128, 129, 130, 237 (3-тәи ахәҭа), 238 (2-тәи ахәҭа ап. “в”, 3-тәи ахәҭа), 240.
2. Абри Азакәанеидкыла ахықәкқәа ирызкны акоррупциатә цәгьаурақәа ирыҵанакуеит ауаҩытәыҩса имаҵуратә ҭагылазаара ихы иархәаны иҟаиҵо аумҭақәа.
(Аҧсны Аҳәынҭқарра 15.06.2016 шықәсазтәи Азакәан N 4135-с-V аредакциала)

Ахәҭаҷ 68. Ҭакрадатәи ашьауҕа аҧыхра, мамзаргьы аҧышәаратә ҿҳәара ацҵара

1. Ҭакрада зус ӡбоу аҧышәаратә ҿҳәара нҵәаанӡа ихымҩаҧгашьала иҽширҽеиз ирҵабыргызар, аӡбара ҳәаақәҵарала ишьақәыргылаз ахарџь зегьы нагӡаны ихаирҭәаазар, ҭакрада зус ӡбоу рхымҩаҧгашьа хлаҧшра азҭо аиҿкаара иаанашьҭыз анашьҭымҭа иахәаҧшны аӡбара ишьақәнаҵар алшоит ҭакрадатәи аӡбара аҧыхра, насгьы ҭакрадатәи аӡбамҭа ихыхра. Ҭакрадатәи аӡбара аҧыхра алшоит изыҧҵәаз аҧышәаратә ҿҳәара абжа еиҵамкәа ихигахьазар. 
(1-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Ҭакрада зус ӡбоу аӡбара иднаҵаз ауалҧшьақәа рынагӡара дацәхьаҵзар, аӡбара аҳәаақәҵарала ишьақәнаргылаз ацәгьаура иахҟьаз ахарџь зегьы ахарҭәаара дацәхьаҵзар, иара убас, ауаажәларратә ҧҟара аилагаразы административтә гәыбҕан дақәшәазар усҟан, ҭакрада зус ӡбоу хылаҧшра рзызуа аиҿкаара анашьҭымҭала аӡбара аҧышәаратә ҿҳәарас даҽа шықәсык аҟынӡа иацнаҵар алшоит. 
(2-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2.1. Ацәгьаура иахылҿиааз ахарџь ахарҭәаара аҽацәыҧхьакразы аӡбара изацнаҵаз ашықәс аҩныҵҟа еиҭах ахарџь ахарҭәаара иааҧымҵәаӡакәа зҽацәыҧхьазкуа ҭакрада зус ӡбоу изкны абри ахәҭаҷ актәи ахәҭаҟны иарбоу аиҿкаара азыҧхьарбара шьаҭас иаҭаны аӡбара иалшоит ҭакрадатәи ашьауҕа аҧыхны ашьауҕақәҵарала изыҧҵәоу ашьауҕа нагӡатәыс ишьақәнаргылар.
(ахәҭа 2.1. алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)
3. Ҭакрада зус ӡбоу аҧышәаратә ҿҳәара имоу аҩныҵҟа аӡбарала иду ауалҧшьақәа иааҧымҵәаӡакәа, мамзаргьы гәаҕшақә рынамыгӡара даҿызар, мамзаргьы ахылаҧшра иҽацәиҵәахызар, аӡбара абри ахәҭаҷ актәи ахәҭаҟны иарбоу аиҿкаара азыҧхьарбарала иалшоит ҭакрадатәи аӡбара аҧыхны ашьауҕақәҵара ала изыҧҵәоу ашьауҕа нагӡатәыс ишьақәнаргылар.
4. Ҭакрада зус ӡбоу имоу аҧышәаратә ҿҳәара аҩныҵҟа имашәыру, мамзаргьы гәҭакыла ибыргәым ацәгьаура ҟаиҵазар, усҟан ҭакрадатәи иусӡбара аҧыхра, мамзаргьы ааныжьра азҵаара аӡбара иаӡбоит.
5. Ҭакрада зус ӡбоу имоу аҧышәаратә ҿҳәара аҩныҵҟа игәҭаку бжьаратәла ихьанҭоу, мамзаргьы ҷыдала ибааҧсу ацәгьаура ҟаиҵар аӡбара ҭакрадатәи аӡбара аҧыхны абри Азакәанеидкыла ахәҭаҷ 64 аҧҟарақәа инарықәыршәаны изыҧнаҵәоит ашьауҕа. Абарҭ аҧҟарақәа инарықәыршәаны ашьауҕа азыҧҵәахоит абри ахәҭаҷ аҧшьбатәи ахәҭаҿы иазҧхьагәаҭоу аҭагылазаашьа аангьы.
6. Абри ахәҭаҷ аҧшьбатәи ахәбатәи ахәҭақәа рыҟны иҳәаақәҵоу аҧҟарақәа ахархәара роуеит, иара убас, абарҭ ахәҭақәа рҿы иарбоу ацәгьаурақәа ҟаҵазар, ҭакрадатәи ашьауҕа азҧхьагәазҭо ашьауҕақәҵара амчра аиоуаанӡа. Усҟан, ҿыц иҟаҵоу ацәгьауразы аӡбаратә еилыргара амҩаҧгара алшоит ҭакрадатәи аӡбара азакәанратә мчы анаиулак ашьҭахь. 
(6-тәи ахәҭа алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)


IV аҟәша. АШЬАУСТӘ ҬАКҦХЫҚӘРЕИ АШЬАУҔЕИ РҞЫНТӘИ АХАҚӘИҬТӘРА

11-тәи ахы. АШЬАУСТӘ ҬАКԤХЫҚӘРА АҞЫНТӘИ АХАҚӘИҬТӘРА

Ахәҭаҷ 69. Гәык-ҧсыкала ахьхәра амзыз ала ашьаустә ҭакҧхықәра аҟынтәи ахақәиҭтәра

1. Раҧхьаӡа акәны ибыргәым, мамзаргьы бжьаратәла ихьанҭоу ацәгьаура ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәызар алшоит ацәгьаура аныҟаиҵа ашьҭахь халацәырҵрала ацәгьаура аарҧшреи аилыргареи дрыцхраауазар, цәгьаурала иҟаиҵаз ааха хаирҭәаар, мамзаргьы даҽакала ихиҩар насгьы, гәык-ҧсыкалатәи иахьхәра иабзоураны ауаажәлар рзы дшәарҭаны аҟазаара даҟәыҵыр.
(1-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Абри ахәҭаҷ актәи ахәҭаҿы иазҧхьагәаҭоу аҭагылазаашьа змоу даҽа категориак иаҵанакуа ацәгьаура ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәызар алшоит абри Азакәанеидкыла Ахәҭа ҷыдаҟны изыхәҭоу ахәҭаҷқәа рҿы уи ҷыдала инарбо мацара.

Ахәҭаҷ 70. Ааха змоу ауаҩытәыҩсеи ахара здуи реинаалара иабзоураны ашьаустә ҭакҧхықәра аҟынтәи ахақәиҭтәра

(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)

1. Раҧхьаӡа акәны ибыргәым, мамзаргьы бжьаратәла ихьанҭоу ацәгьаура ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәзар алшоит уи ааха змоу динааланы имоу ахарџь нагӡаны ихиҩазар.
2. Абри ахәҭаҷ аҭагылазаара иаҵанакӡом ауаҩытәыҩса машәырла ацәгьаура иҟаиҵаз иахҟьаны аӡәы, ҩыџьа, ҩыџьа инареиҳаны ауаатәыҩса ҭахазар; икоррупциатәу ацәгьаура ҟазҵаз; гәыҧҩык еибыҳәарыла иҟарҵаз ацәгьаура иалахәу, зықәра намӡац рсагәра алакьымсратә зин иадҳәалоу ацәгьаура ҟазҵаз.

Ахәҭаҷ 71. Ацәгьаура иазыҧҵәоу аҿҳәара ахьиасыз инадҳәаланы ашьаустә ҭакҧхықәра аҟынтәи ахақәиҭтәра

1. Ашьаустә ҭакҧхықәра аҟынтәи ауаҩытәыҩса ихы дақәиҭтәхоит ацәгьаура аныҟаиҵа ашьҭахь ииасхьазар анаҩстәи аҿҳәарақәа:
а) ибыргәым ацәгьаура аныҟаиҵа ашьҭахь – хышықәса;
б) бжьаратәла ихьанҭоу ацәгьаура аныҟаиҵа ашьҭахь – хәышықәса;
в) ибааҧсу ацәгьаура аныҟаиҵа ашьҭахь – жәашықәса;
г) ҷыдала ибааҧсу ацәгьаура аныҟаиҵа ашьҭахь – жәохә шықәса;
2. Аҿҳәарақәа раамҭа ахыҧхьаӡалара цоит ацәгьаура аныҟаҵоу аҽны инаркны ашьауҕақәҵара азакәантә мчы анаиуа аҽнынӡа; уи аамҭа аҩныҵҟа ацәгьаура ҿыц ҟаҵазар усҟан цәгьаурацыҧхьаӡа иазку аҿҳәарақәа хаз-хазы иахыҧхьаӡалатәуп.
3. Ауаҩытәыҩса ацәгьаура аныҟаиҵа ашьҭахь аусеилыргареи аусӡбареи иҽырцәыҧхьеикуазар аҿҳәарақәа рхыҧхьаӡалара аамҭа аанкылахоит. Аҿҳәарақәа рхыҧхьаӡалара аамҭа рҿыцхоит уи ауаҩытәыҩса данынкылаха, мамзаргьы халацәырҵрала данкылс аҽны инаркны.
4. Ашьрақәҵара, мамзаргьы ҧсраҽнынӡа ахақәиҭра алхәдатәра ззыҧҵәоу ацәгьаура ҟазҵаз изкны аҿҳәара аиасра аҧҟарақәа ахархәара рзуразы азҵаара ҳасаб азнауеит аӡбара. Уи ауаҩытәыҩса ашьаустә ҭакҧхықәра аҟынтәи аҿҳәара аиасра мзызс иаҭаны ихы иақәиҭтәра залшом ҳәа алкаа аӡбара азкылсыр ашьрақәҵареи ҧсраҽнынӡа ахақәиҭра алхәдатәреи ахархәара роуӡом.
5. Абри Азакәанеидкыла ахәҭаҷқәа 99 2-тәи ахәҭа, 198 3-тәи ахәҭа, 203, 204 – I-тәи, 3-тәи ахәҭақәа, 273, 274, 275, 276, 277, 279, 297, 319, 363, 365, 366 367 рыла иазҧхьагәаҭоу ацәгьаурақәа ҟазҵаз ауаатәыҩса ирызкны ашьаустә ҭакԥхықәра аҿҳәара ахыԥара аԥҟара ахархәара аиуӡом.
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредациала)

Ахәҭаҷ 71.1. Аекономикатә сфера иадҳәалоу ашьаустә ҭакҧхықәра аҟынтәи ахы ақәиҭтәра
(иалагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)

1. Раҧхьаӡа акәны абри Азакәанеидкыла ахәҭаҷқәа 192-197 рыла иазҧхьагәаҭоу ацәгьаурақәа ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәхоит иҟаиҵаз ацәгьаурала Аҧсны Аҳәынҭқарра абиуџьет иаиҭаз ахарџь зегьы хаирҭәаазар.
2. Раҧхьа акәны абри Азакәанеидкыла ахәҭаҷкәа 168, 169 I-тәи ахәҭа, ахәҭаҷ 170 актәи ахәҭа, ахәҭаҷ 175, ахәҭаҷ 176, ахәҭаҷ 179, 182 3-тәи, 4-тәи ахәҭақәа, ахәҭаҷ 188, ахәҭаҷқәа 189-191, 195 рыла иазҧхьагәаҭоу ацәгьаурақәа ҟазҵаз ашьаустә ҭакҧхықәра аҟынтәи ихы дақәиҭхоит иҟаиҵаз ацәгьаурала, ауаҩытәыҩса, аиҿкаара, мамзаргьы аҳәынҭқарра ириҭаз ахарџь хаирҭәаазар, насгьы Аҳәынҭқарратә биуџьет иахиҧхьаӡалазар иаиҭаз ахарџь аҟара хәынтә еиҳаны аҧара, мамзаргьы Аҳәынҭқарратә биуџьет иахиҧхьаӡалазар, иҟаиҵаз ацәгьаура иалҵшәаны иоуз алагала, иара убас, алагала аҟара хәынтә рыла еиҳаны ҧараны.

12-тәи ахы. АШЬАУҔА АҚӘХРА

Ахәҭаҷ 72. Ашьауҕа ахгара аҿҳәаранӡа згәаҭарала аушьҭра

1. Аӡбара ишьақәнаргылар алеишәарҽеиратә баталион аҟны аныҟәгара, мамзаргьы ахақәиҭра алхәдатәра зқәыз ауаҩытәыҩса ирҽеиразы аӡбара изалнахыз ашьауҕа анҵәамҭанӡа ахгара иҭахӡам ҳәа, насгьы иҟаиҵаз ацәгьаура иахылҿиааз ӡбарала ишьақәыргылаз ааха шеибгоу ихазырҭәааз ауаҩытәыҩса иқәнагоуп аҿҳәара ааиаанӡа згәаҭарала ахақәиҭтәра. Убри аамҭазы уи ауаҩытәыҩса иқәыз ихарҭәаагоу ашьауҕа ахәҭак ала, мамзаргьы ишеибгоу иқәхра алшоит
(1-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Аҿҳәара ааиаанӡа згәаҭарала ахақәиҭтәра ахархәара азуа аӡбара иалшоит зус ӡбоу иднаҵар абри Азакәанеидкыла ахәҭаҷ 66 5-тәи ахәҭа аҟны иарбоу, иаанхаз иҿҳәара нҵәаанӡа зынагӡара иқәнаго ауалҧшьақәа рынагӡара.
3. Аҿҳәара ааиаанӡа згәаҭарала ахақәиҭтәра иаҵанакуеит фактла анаҩс иарбоу аҿҳәарақәа зхызгахьоу рымацара:
а) ибыргәым, мамзаргьы ибжьаратәу ахьанҭара змоу ацәгьауразы иқәыз ашьауҕа абжа зхызгахьоу;
б) ибааԥсу ацәгьауразы иқәыз ашьауҕа х-хәҭак рахьынтәи ҩ-хәҭак зхызгахьоу;
в) ҷыдала ибааԥсу ацәгьауразы изыҧҵәоу ашьауҕа ҧшь-хәҭак рахьынтәи х-хәҭак зхызгахьоу, иара убас, уаанӡа згәаҭарала ахақәиҭтәра зоухьаз, аха уи ахақәиҭра абри ахәҭаҷ афбатәи ахәҭа ашьаҭала иззаҧыхыз – иқәу ашьауҕа х-хәҭак рыхьынтәи ҩ-хәҭак зхызгахьоу.
4. Зус ӡбоу фактла ихигахьоу ахақәиҭра алхәдатәра фымз иреиҵамзароуп.
4.1. Аҿхәара ааиаанӡа зус ӡбоу иқәу ашьауҕа ахгараҟынтәи ихақәиҭтәразы иҟаиҵаз азыҳәа ахәаҧшраан хырҩа рзутәуп зус ӡбоу ихымҩаҧгашьа, ашьауҕа ахгараамҭа зегь раан аҵареи аусуреи дшырзыҟаз, имоу аџьшьарақәеи агәыбҕанқәеи, иҟаиҵаз ацәгьаура дшазхәыцуа (дшазыҟоу), иҟаиҵаз ацәгьаура иахылҿиааз ахарџь хаирҭәаау ихаимырҭәаау, мамзаргьы иҟаиҵаз ацәгьаура иахҟьаз ааха даҽакала ихыиҩоу ихыимҩоу, иара убас, ириашаны ашьақәыргыларатә еиҿкаара аиҳабыра зус ӡбоу иҿҳәара ааиаанӡа згәаҭарала иоушьҭра иаҧсоу иаҧсаму атәы зҳәо рхыркәша.
(ахәҭа 4.1. алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала)
5. Ҧсраҽнынӡа ахақәиҭра алхәдатәра зқәу ауаҩытәыҩса иҿҳәара ааиаанӡа згәаҭарала ихы дақәиҭтәызар алшоит уи нахыс ари ашьауҕа ихгара аҭахӡам ҳәа аӡбара ишьақәнаргылазар, ҩажәи хәба шықәса иреиҵамкәа анихигалак ашьҭахь. Аҿҳәара ааиаанӡа згәаҭарала ҧсраҽнынӡа ахақәиҭра алхәдатәра зқәу ихы дақәиҭтәызар алшоит аҵыхәтәантәи хышықәса рыҩныҵҟала ашьауҕа хгара аҧҟара ицәгьоу еилагарак ҟаимҵацзар. Ҧсраҽнынӡатәи ахақәиҭра алхәдатәра зқәу ауаҩытәыҩса уи ашьауҕа ихгараан иҿыцны ибааԥсу, мамзаргьы ҷыдала ибааԥсу ацәгьаура ҟазҵаз уи иҿҳәара ааиаанӡа згәаҭарала ҧсраҽнынӡатәи ахақәиҭра алхәдатәра зқәу ихақәиҭтәра залшаӡом.
6. Аҿҳәара ааиаанӡа згәаҭарала ахақәиҭтәра зауз ауаҩытәыҩса хлаҧшра изнауеит ҷыдала уи иазку аҳәынҭқарратә еиҿкаара, аруаҩ иакәзар – архәҭатә командаҟаҵареи арратә усбарҭеи.
7. Ихимгацкәа иаанханы иҟоу аҿҳәара аамҭазы:
а) зус ӡбоу административтә гәыбҕан зызирҭаз ауаажәларратә ҧҟара еилеигазар, мамзаргьы аҿҳәара ааиаанӡа згәаҭарала ихы данақәиҭыртәуаз аамҭазы аӡбара иднаҵаз ауалҧшьақәа рынагӡара иҽацәыҧхьеикызар, абри ахәҭаҷ 6-тәи ахәҭаҟны иарбоу аиҿкаара анашьҭымҭала аӡбара иалшоит аҿҳәара ааиаанӡа имаз ахақәиҭтәра аҧыхны иаанханы иҟоу аҿҳәара ихгаразы ҳасаб аднакылар.
б) зус ӡбоу машәырла, мамзаргьы гәҭакыла ибыргәым, мамзаргьы ибжьаратәу ахьанҭара змоу ацәгьаура ҟаиҵазар, усҟан аҿҳәара ааиаанӡа ирҭаз згәаҭарылатәи ахақәиҭтәра аҧыхреи, мамзаргьы ааныжьреи ирызку азҵаара аҳасабуеит аӡбара.
в) зус ӡбоу ибааԥсу, мамзаргьы ҷыдала ибааԥсу ацәгьаура ҟаиҵазар аӡбара ашьауҕа изыҧнаҵәоит абри Азакәанеидкыла ахәҭаҷ 64 аҧҟара инақәыршәаны. Убасҵәҟьа ашьауҕа изыҧнаҵәоит уи машәырла, мамзаргьы гәҭакыла ибыргәым, мамзаргьы ибжьаратәу ахьанҭара змоу ацәгьаура аныҟаиҵа ашьҭахь аҿҳәара ааиаанӡа ирҭаз згәаҭарылатәи ахақәиҭра аӡбара ианаҧнахуа.
(7 ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)

Ахәҭаҷ 73. Зус ӡбоу ихимгацкәа иаанханы иҟоу ашьауҕа ахәҭа еиҳа иԥсыҽу ашьауӷа хкы ала аҧсахра

1. Алеишәарҽеиратә архәҭа аҟны аныҟәгара, мчыла аус арура, мамзаргьы ахақәиҭра алхәдатәра зқәу иҟаиҵаз ацәгьаура иахылҿиааз аҧхасҭа инагӡаны ихазырҭәааз ауаҩытәыҩса ихигахьоу аамҭа зегьы раан ихымҩаҧгашьа хшыҩзышьҭра азуны аӡбара иалшоит ихимгацкәа изаанханы иҟоу ашьауҕа еиҳа иҧсыҽу ашьауҕа хкы ала аҧсахра. Усҟан уи ауаҩытәыҩса иқәу ахарҭәаагатә шьауҕа аҟынтәи хәҭак ала, мамзаргьы зынӡа ихы дақәиҭтәызар алшоит.
(1-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).
2. Иԥсыҽу ашьауҕа ала ауаҩытәыҩса ихимгацкәа изаанханы иҟоу ашьауҕа ҧсахзар алшоит анаҩстәи ацәгьаурақәа рзы иқәу ашьауҕа фактла ихигахьазар:
ибыргәым, мамзаргьы бжьаратәла ихьанҭоу ацәгьаура ҟазҵаз – иқәу ашьауҕа абжа еиҵамкәа изхызгахьоу; 
ҷыдала ихьанҭоу ацәгьаура ҟазҵаз – иқәу ашьауҕа хыџьаратәи ҩ-хәҭак зхызгахьоу.
3. Ихимгацкәа иаанханы иҟоу ашьауҕахәҭа аҧсахраан аӡбара иалнахыр алшоит абри Азакәанеидкыла ахәҭаҷ 43 аҟны иарбоу ашьауҕа хкқәа рахьынтәи еиҳа иԥсыҽу руакы абри Азакәанеидкыла ала шьауҕацыҧхьаӡа рзы иазҧхьагәаҭоу аҳәаақәа ирҭагӡаны.
4. Ихимгацкәа иаанханы иҟоу ашьауҕа еиҳа иԥсыҽу ашьауҕа хкы ала аҧсахразы зус ӡбоу иалеигалаз азыҳәа, мамзаргьы ашьауҕа ахьихиго аиҿкаара анапхгара, мамзаргьы ашьауҕа назыгӡо аиҿкаара иаарышьҭыз анашьҭымҭақәа аӡбара анрыхәаҧшуа аамҭазы хшыҩ зышьҭра рызнауеит зус ӡбоу ихымҩаҧгашьа, аҵареи аџьауси ашьауҕа ахгара далагаз аахыс дшырзыҟоу, иҟаиҵаз ацәгьаура дшазыҟоу, иҟаиҵаз ацәгьаура иахылҿиааз ахарџь хәҭак, мамзаргьы зынӡа ихаирҭәаау ихаимырҭәаау, мамзаргьы даҽакала иҟаҵоу ааха ихҩоу ихҩаму. 
(4-тәи ахәҭа алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала).

Ахәҭаҷ 74. Аҭагылазаашьа аҽахьаҧсахыз иахҟьаны ашьауҕа аҟынтәи ахақәиҭтәра.

Раҧхьаӡа акәны ибыргәым, мамзаргьы бжьаратәла ихьанҭоу ацәгьаура ҟазҵаз ауаҩытәыҩса ихы дақәиҭтәызар алшоит аҭагылазаашьа аҽахьеиҭанакыз иабзоураны уи ауаҩытәыҩса, мамзаргьы иҟаиҵаз ацәгьаура ауаажәларразы ишәарҭаны рыҟазаара ҧхьабазар.

Ахәҭаҷ 75. Ачымазара амзыз ала ашьауҕа ахгара аҟынтәи ахақәиҭтәра

1. Ацәгьаура аныҟаиҵа ашьҭахь ихымҩаҧгашьа аҟазшьеи иацу ауаажәларратә шәарҭареи изеилымкаауа, мамзаргьы ихымҩаҧгашьа напхгара изамҭо ахшыҩ (апсихика) чмазара зыхьыз ауаҩытәыҩса ашьауҕа ахгара аҟынтәи ахақәиҭра иоуеит. Ашьауҕа ахгараан ахшыҩ (апсихикатә) чмазара зыхьыз ауаҩытәыҩса ихимгацкәа изынханы иҟоу ашьауҕа хәҭа ахгара аҟынтәи ихы дақәиҭхоит. Ус иҟалаз ауаатәыҩса аӡбара мчыла иҽыхәшәтәра рыднаҵар алшоит.
2. Ацәгьаура аныҟаиҵа ашьҭахь, ашьауҕа ахгара илзмыршо, ҧсраҽнынӡа ахақәиҭра алхәдатәра аламҵакәа, даҽа чмазарак зыхьыз ауаҩытәыҩса, ихьыз ачымазара аҟазшьа, иара ихаҭара, иҟаиҵаз ацәгьаура ахьанҭара уҳәа убас иҟоу егьырҭ аҭагылазаашьақәа хшыҩзышьҭра рзуны аӡбара иалшоит уи нахыс ахақәиҭра иҭара.
(2-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала). 
3. Алеишәарҽеиратә баталион аҟны ашьауҕа зхызгоз аруаа, аррамаҵура аныҟәгара рылымшо иҟазҵо ачымазара зызцәырҵуа уи нахыс ашьауҕа ихгара аҟынтәи ахақәиҭра роуеит. Ирхырымгацкәа иаанханы иҟоу ашьауҕа ахәҭа еиҳа иԥсыҽу даҽа шьауҕа хкык ала иҧсахзар алшоит.
4. Абри ахәҭаҷ актәи, мамзаргьы аҩбатәи ахәҭақәа рыҟны иарбоу ауаатәыҩса рчымазара рхыҧсааны ианыҟала аамҭазы, абри Азакәанеидкыла ахәҭаҷқәа 71, 77 рыҟны ашьауҕа ахгаразы иарбоу аамҭаҧҵәа нымҵәацзар, урҭ ашьаустә ҭакҧхықәреи ашьауҕа ахгареи рықәшәар алшоит.
Азгәаҭа: Ашьауҕа ахгара алзмыршо ицәгьоу ачымазарақәа реиқәыҧхьаӡа, ачымазара амзыз ала ашьауҕа ахгара аҟынтәи рхы рақәиҭтәразы инарышьҭуа аҳақьымтә ршаҳаҭра ахысшьа аҧҟара, аҳақьымтә хыркәша шыҩтәу шьақәнарыҕәҕәоит Аҧсны Аҳәынҭқарра Аминистрцәа реилазааратә Уада.
(Азгәаҭа алагалоуп Аҧсны Аҳәынҭқарра 15.06.2015 шықәсазтәи Азакәан N 3793-с-V ала).

Ахәҭаҷ 76. Ашьауҕа ахгара аамҭала ахырҧара 

(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).

1. Аӡбара иалшоит аамҭала иахнарҧар зус ӡбоу анаҩсан еиқәыҧхьаӡоу ауаатәыҩса ирызку ииашаҵәҟьоу ашьауҕа ахгара: зцәазтәым аҧҳәыс, жәиҧшь шықәса зхымҵыц ахәыҷы дызмоу аҧҳәыс, жәиҧшь шықәса зхымҵыц ахәыҷы дызмоу изаҵәу аб (ахаҵа) урҭ рхәыҷы жәиҧшь шықәса ихыҵаанӡа. Ашьауҕа ахгара ахырҧара иаҵанакӡом анаҩсан еиқәыҧхьаӡоу: зықәра хамҭәаац лсагәратә хькьымсразы ахақәиҭра алхәдатәра зқәу, ихьанҭоуи ҷыдала ихьанҭоуи ацәгьаурақәа рзы хәышықәса инареиҳаны ахақәиҭра алхәдатәра зқәу, абри Азакәанеидкыла ахәҭаҷ 200 ахҧатәи ахәҭа, ахәҭаҷ 203 актәи ахҧатәи ахәҭақәа, ахәҭаҷ 204 актәи ахҧатәи ахәҭақәа, 205 ахҧатәи ахәҭа, ахәҭаҷқәа 224, 224.1, 273, 274, 275, 276, 277, 279, 297, 319, 363, 365, 366, 367 рыла иарбоу ацәгьаурақәа рзы ахақәиҭра алхәдатәра зқәу.
2. Абри ахәҭаҷ акәтәи ахәҭаҟны иарбоу зус ӡбоу ауаҩытәыҩса ихәыҷы мап ицәикыр, мамзаргьы ашьауҕа анагӡара иззы иахырҧоу зус ӡбоу рхымҩаҧгашьа хлаҧшра азҭо аиҿкаара агәҽанҵара анизыҟанаҵа ашьҭахьгьы ахәыҷы иааӡаразы иду ауалҧшьа ишахәҭоу анагӡара аҽацәыҧхьакра даҟәымҵыр, аӡбара абри аиҿкаара инанашьҭуа анашьҭымҭа иахәаҧшны иалшоит ашьауҕа анагӡара ахырҧара аҧыхны, ашьауҕақәҵара ала изалху аҭыҧ ахь иқәу ашьауҕа ахгаразы ишьҭра.
3. Ахәыҷы жәиҧшь шықәса анихыҵ ашьҭахь Аӡбара абри ахәҭаҷ актәи ахәҭаҟны иарбоу зус ӡбоу ауаҩытәыҩса ашьауҕа ахгараҿы ихы дақәиҭнатәуеит, мамзаргьы ихимгацкәа иқәу ашьауҕа ахгара аҟынтәи аӡбамҭа ихыхны ихы дақәиҭнатәуеит, мамзаргьы ихимгацкәа изынханы иҟоу ашьауҕа ахәҭа еиҳа иԥсыҽу ашьауҕа ала иаҧсахуеит.
4. Жәиҧшь шықәса ахәыҷы ихыҵаанӡа зус ӡбоу иқәыз, зынагӡара ахырҧаз ашьауҕа аҿҳәара аҟара аамҭа цазар усҟан ашьауҕа ахгара иззы иахырҧаз зус ӡбоу ихымҩаҧгашьа хлаҧшра азҭоз аиҿкаара, абри ахәҭаҷ актәи ахәҭаҟны иарбоу зус ӡбоу ашьауҕа анагӡара аамҭа ахырҧара аҧҟара дықәныҟәон, ириашаразгьы ахықәкы наӡоуп ҳәа алкаа иазааины иҟанаҵаз аҧхьарба аӡбара ахәаҧшны, ашьауҕа ахгара ахырҧара аҿҳәара ркьаҿны ихы иақәиҭтәразы, мамзаргьы ихимгацкәа инханы иҟоу ашьауҕа ахәҭа ахгара иқәхра аӡбамҭагьы ихыхра азы ҳасаб аднакылар алшоит.
5. Абри ахәҭаҷ актәи ахәҭаҿы иарбоу, ашьауӷа ахгараамҭа ззахырԥо зус ӡбоу ауаҩтәҩса ацәгьаура ҿыц ҟаиҵар усҟан абри Азакәанеидкыла ахәҭаҷ 64 аҧҟара инақәыршәаны аӡбара ашьауҕа ҿыцны изыҧнаҵәоит.

Ахәҭаҷ 77. Ахарадҵаратә шьауҕақәҵара анагӡаратә аамҭаҧҵәа иахьахыҧаз иахҟьаны ашьауҕа ахгара аҟынтәи ахақәиҭтәра.

1. Ацәгьаура аҟаҵаразы зус ӡбоу ауаҩытәыҩса ашьауҕа хгара аҟынтәи ихы дақәиҭхоит уи изкыз ахарадҵаратә шьауҕақәҵара азакәантә мчра анаиу инаркны инагӡамкәа ишыҟаз ииасызар анаҩстәи аҿҳәарақәа:
а) хышықәса – ибыргәым ацәгьауразы иус ӡбазар;
б) хәышықәса – ибжьаратәу ахьанҭара зцу ацәгьауразы иус ӡбазар;
в) жәашықәса – ибааҧсу ацәгьауразы иус ӡбазар;
г) жәохә шықәса – ҷыдала ибааҧсу ацәгьауразы иус ӡбазар.
2. Зус ӡбоу ашьауҕа ахгара иҽацәыҧхьеикзар ашьауҕақәҵара анагӡаратә аамҭаҧҵәа аанкылахоит. Усҟан ашьауҕақәҵара анагӡара аамҭа ацара аҽарҿыцуеит зус ӡбоу данаанкылаха инаркны, мамзаргьы халацәырҵрала данкылс инаркны. Ашьауҕа хгара аҽацәыҧхьакра далагаанӡа ихигаз ашьауҕа аамҭа ахыҧхьаӡалара ақәуп.
3. Ашьрақәҵара, мамзаргьы ҧсраҽнынӡа ахақәиҭра алхәдатәра зықәҵоу рзы ашьауҕақәҵара анагӡаратә ҿҳәараҧҵәа ахыҧара аҧҟарақәа ахархәара рзура азҵаара ҳасаб рнаҭоит аӡбара. Ашьауҕақәҵара анагӡаратә ҿҳәараҧҵәа ахыҧара аҧҟарақәа ахархәара рзура иаҧсам ҳәа аӡбара азааиуазар арҭ ашьауҕа хкқәа ахақәиҭра алхәдатәрала иҧсахзароуп.
4. Ашьауҕақәҵара анагӡаратә ҿҳәараҧҵәа ахыҧара аҧҟарақәа ирыҵанакӡом абри Азакәанеидкыла анаҩстәи ахәҭаҷқәа рыла ашьауҕа зқәу рзы: 99 аҩбатәи ахәҭа; 198 ахҧатәи ахәҭа, 203, 204 актәи ахҧатәи ахәҭақәа; ахәҭаҷқәа 273, 274, 275, 276, 277, 279, 297, 319, 363, 365, 366, 367 
(4-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредациала). 

13-тәи ахы. АЗАҬ. АНАЖЬРА. АӠБАМҬА

Ахәҭаҷ 78. Азаҭ

1. Азаҭ рыланаҳәоит Аҧсны Жәлар Реизара – Апарламент, лымкаала еилкаам гәыҧҩык ауаатәыҩса ирызкны.
2. Ацәгьаура ҟазҵаз ауаатәыҩса азаҭ иазку акт ала ашьаустә ҭакҧхықәра аҟынтәи рхақәиҭтәра алшоит. Ацәгьаура аҟаҵаразы зус ӡбоу ауаатәыҩса ашьауҕа аҟынтәи рхақәиҭтәра алшоит, мамзаргьы ирзыҧҵәоу ашьауҕа ркьаҿзар, мамзаргьы еиҳа иԥсыҽу ашьауҕа ала иҧсахзар алшоит, мамзаргьы урҭ ауаатәыҩса ихарҭәаагоу ашьауҕа хкы рықәхзар алшоит. Ашьауҕа зхызгаз ауаатәыҩса азаҭ иазку акт ала аӡбамҭа рхыхзар алшоит.

Ахәҭаҷ 79. Анажьра
1. Анажьра наигӡоит Аҧсны Аҳәынҭқарра Ахада лымкаала еилкаау ауаҩытәыҩса изкны.
2. Ацәгьауразы зус ӡбоу ауаҩытәыҩса анажьра иазку акт ала ихимгацкәа изынханы иҟоу ашьауҕа аҟынтәи ихақәиҭтәра алшоит, мамзаргьы уи изыҧҵәоу ашьауҕа ркьаҿзар мамзаргьы еиҳа иԥсыҽу ашьауҕа ала иҧсахзар алшоит. Ашьауҕа зхызгаз ауаҩытәыҩса анажьра иазку акт ала аӡбамҭа ихыхзар ҟалоит. 
 
Ахәҭаҷ 80. Аӡбамҭа

(Аӡбамҭа иазку уахәаҧш Аҧсны Иреиҳаӡоу Аӡбарҭа Апленум 01.11.2012 шықәсазы иаднакылаз Ақәҵара N 2).

1. Азакәан мчра анаиу аҽны инаркны ацәгьаура аҟаҵаразы зус ӡбоу ауаҩытәыҩса изку ахарадҵаратә шьауҕақәҵара ырцәахаанӡа, мамзаргьы аӡбамҭа ихыххаанӡа аӡбамҭа змоу ҳәа дыҧхьаӡоуп. Абри Азакәанеидкыла инақәыршәаны аӡбамҭа хырҩа аҭара ахәҭоуп ацәгьаура анкырынтәу еиҧш, ашьауҕа азыҧҵәараангьы, иара убас, иахылҿиаауеи закәанла ишьақәыргылоу еиуеиҧшым азинтә ҵыхәтәақәеи рзы.
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала).
2. Ашьауҕа аҟынтәи зхы иақәиҭтәу ауаҩытәыҩса аӡбамҭа змам ҳәа дыҧхьаӡоуп.
3. Аӡбамҭа ырцәахоит:
а) ҭакрада зус ӡбоу ауаатәыҩса, – аҧышәаратә ҿҳәара анихигалак нахыс;
б) ахақәиҭра алхәдатәра аҵкыс иԥсыҽу ашьауҕа зқәу ауаатәыҩса, – ашьауҕа анырхыргалак, мамзаргьы ашьауҕа анынагӡахалак ашьҭахь шықәсык анҵы нахыс;
в) ибыргәым, мамзаргьы ибжьаратәу ахьанҭара зцу ацәгьауразы ахақәиҭра алхәдатәра зқәу ауаатәыҩса, – ашьауҕа анырхыргалалак ашьҭахь хышықәса анҵлак;
г) ибааҧсу ацәгьауразы ахақәиҭра алхәдатәра зқәу ауаатәыҩса, – ашьауҕа анырхыргалак ашьҭахь фышықәса анҵлак;
д) ҷыдала ибааҧсу ацәгьауразы ахақәиҭра алхәдатәра зқәу ауаатәыҩса, – ашьауҕа анырхыргалак ашьҭахь аашықәса анҵлак.
4. Закәанла ишьақәыргылоу аҧҟара ала аҿҳәара ааиаанӡа згәаҭарала ашьауҕа ахгара зқәихыз, мамзаргьы ихимгацкәа инханы иҟаз ахәҭа еиҳа иԥсыҽу ашьауҕа ала иззыҧсаху ауаҩытәыҩса изкны аӡбамҭа арцәаразы аҿҳәара ҧхьаӡалатәуп ихадоу еиҧш ихарҭәаагоу ашьауҕа ахгара аҟынтәи ихы данақәиҭха аҽны инаркны фактла ихигаз аҿҳәара ахыҧхьаӡаланы.
5. Ашьауҕа анихига ашьҭахь вбада зхы мҩаҧызго, иара убас, иҟаиҵаз ацәгьаура иахылҿиааз аҧхасҭа хазырҭәааз зус ӡбоу ауаҩытәыҩса иара ихатә зыҳәа ала аӡбара иалшоит аӡбамҭа ихыхра уи арцәара аҿҳәара нҵәаанӡагьы.
(5-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала). 
6. Аӡбамҭа арцәара, мамзаргьы ахыхра аӡбамҭа иахылҿиаауа азинтә ҵыхәтәақәа зегьы ҧнакуеит.


V аҟәша. ЗЫҚӘРА НАМӠАЦ РШЬАУСТӘ ҬАКҦХЫҚӘРА

14-тәи ахы. ЗЫҚӘРА НАМӠАЦ РШЬАУСТӘ ҬАКԤХЫҚӘРЕИ АШЬАУӶА РЫҚӘҴАРЕИ АҶЫДАРАҚӘА

Ахәҭаҷ 81. Зықәра намӡац ршьаустә ҭакҧхықәра

1. Зықәра намӡац ҳәа иҧхьаӡоуп ацәгьаура аныҟаиҵоз аамҭазы жәиҧшь шықәса зхыҵхьаз, аха жәаа шықәса ирҭымсыцыз.
2. Зықәра намӡац ацәгьаура ҟазҵаз ауаатәыҩса иақәыршәазар алшоит ааӡаратә ҟазшьа змоу ақәымчра, мамзаргьы абри Азакәанеидкыла Ахәҭа ҷыдаҿы иарбоу рахьтә изықәнаго ахәҭаҷ ала ашьауҕа рзыҧҵәара.

Ахәҭаҷ 82. Зықәра намӡац ирзыҧҵәоу ашьауҕа хкқәа

1. Зықәра намӡац ирызҧырҵәо ашьауҕа хкқәа иреиуоуп:
а) ахараҧса;
б) усура хкқәак рынагӡара азин алхәдатәра;
в) ириашаны ашьақәыргыларатә усурақәа;
г) ишьақәыргылоу ҿҳәарала ахақәиҭра алхәдатәра.
2) Зықәра намӡац ахараҧса изыҧҵәара алшоит ихатә уалафахәы, мамзаргьы амазара змоу иеиԥш измамгьы. Зықәра намӡац зус ӡбоу изыҧҵәоу ахараҧса аӡбара иҟанаҵо аҳасаб ала иани иаби идыршәазар алшоит, мамзаргьы егьырҭ закәанлатәи ихаҭарнакцәа дара ақәшаҳаҭны идыршәазар алшоит. Ахараҧса азҧырҵәоит шәагаала зқьы инаркны ҩажәи хәба нызқь мааҭ рҟынӡа.
3. Ириашаны ашьақәыргыларатә усурақәа рзыҧҵәоуп зықәра намӡац, шықәсыкынӡа ҳәа зус ӡбоу.
4. Зықәра намӡац зус ӡбоу жәаф шықәса зхыҵаанӡа ацәгьаура ҟазҵаз ахақәиҭра алхәдатәра изыҧҵәазароуп шәагаала аашықәса иреиҳамкәа. Ари акатегориа иаҵанакуа зықәра намӡац ҷыдала ибааҧсу ацәгьаура ҟазҵаз, иара убас, егьырҭ зықәра намӡац зус ӡбоу ааӡарҭатә колониақәа рыҟны ирхырго ашьауҕа рықәырҵоит жәашықәса иреиҳамкәа. Зықәра намӡац зус ӡбоу жәаф шықәса зхыҵаанӡа раҧхьаӡа акәны ибыргәым, мамзаргьы ибжьаратәу ахьанҭара змоу ацәгьаура ҟазҵаз, иара убас, егьырҭ зықәра намӡац раҧхьаӡа акәны ибыргәым ацәгьаура ҟазҵаз ахақәиҭра алхәдатәра шьауҕас рзыҧҵәара ҟалаӡом.
5. Зықәра намӡац зус ӡбоу иҟаиҵаз ицәгьоу, мамзаргьы ҷыдала ицәгьоу ацәгьаурақәа рзы ахақәиҭра алхәдатәратә шьауҕа анизҧырҵәо, абри Азакәанеидкыла иҷыдоу Ахәҭаҿы изықәшәо ахәҭаҷ ҵаҟатәиӡатәи аҳәаа лаҟәуеит абжаранӡа.
6. Зықәра намӡац ҭакрадатәи аӡбарала зус ӡбоу иҧышәаратә ҿҳәара нҵәаанӡа ихьанҭам, мамзаргьы ҷыдала ихьанҭам ҳәа иҧхьаӡоу ацәгьаура ҿыц ҟаиҵар, аус аҭагылазаашьеи ахара зду ихаҭареи хшыҩзышьҭра рзуны аӡбара иалшоит еиҭах даҽа ҧышәаратә ҿҳәарак аҭаны ҭакрадатәи аӡбарала ашьауҕа изыҧнаҵәар насгьы, абри Азакәанеидкыла ахәҭаҷ 67 ахәбатәи ахәҭаҿы иарбоу даҽа уалҧшьак анагӡара иднаҵар.
7. Аӡбара иалшоит ашьауҕа анагӡара знапы иану аиҿкаара иаднаҵар зықәра намӡац зус ӡбоу ианиацәажәо иазхәыцуазарц иара ихаҭара ҷыдарақәас иамақәоу.

Ахәҭаҷ 83. Зықәра намӡац ашьауҕа изыҧҵәара

Зықәра намӡац ашьауҕа изыҧҵәараан абри Азакәанеидкыла ахәҭаҷ 55 ала иазҧхьагәаҭоу аҭагылазаашьақәа рнаҩсан хшыҩзышьҭра рзутәуп иҧсҭазаашьа, иааӡашьа, ипсихологиатә ҿиашьа аҩаӡара, ихаҭара ҷыдарақәас иамоу, насгьы қәрала иара иеиҳабацәоу ныррақәас ирҭауа.

Ахәҭаҷ 84. Ааӡагатә қәымчра ахархәара

1. Ибыргәым, мамзаргьы бжьаратәла ихьанҭоу ацәгьаура ҟазҵаз зықәра намӡац ашьаустә ҭакҧхықәра аҟынтәи ихы дақәиҭтәызар алшоит уи иашала иааӡара (аиаша мҩа иқәҵара) азы ааӡагатә қәымчра азхоит ҳәа иҧхьаӡахозар.
2. Зықәра намӡац изыҧҵәазар алшоит анаҩстәи ааӡагатә қәымчрақәа:
а) агәҽанҵара;
б) ахылаҧшразы ахәыҷы дызхылҵыз, мамзаргьы урҭ зыҧсахуа даҽаӡәы рнапы ианҵара;
в) иҟаҵоу ааха ахарҭәааразы (ахҩаразы) адҵақәҵара;
г) зықәра намӡац ихақәиҭра ҳәааркны ихымҩаҧгашьа ҷыдала ахылаҧшра;
д) аусура, мамзаргьы аҵара алагаразы адҵақәҵара.
____________________________________________________________
Аконсультант плиус : азгәаҭа. А-ҷ 84 2-тәи ахәҭа апункт “б” апунктуациа аагоуп аофициалтәи акьыҧхь аҟынтәи
____________________________________________________________
3. Зықәра намӡац знык ала изыҧҵәазар алшоит ҩба-хҧа ааӡаратә қәымчрақәа. Ибыргәым ацәгьаура аныҟаиҵо абри ахәҭаҷ апунктқәа “б” “г” рыла иазҧхьагәаҭоу ааӡагатә қәымчрақәа ҿҳәарас ирымоуп мызкы инаркны ҩ-шықәсанӡа, бжьаратәла ихьанҭоу ацәгьаура аҟаҵараан – фымз инаркны хышықәсанӡа.
4. Зықәра намӡац изыҧҵәоу ааӡагатә қәымчрақәа иааҧымҵәаӡакәа иназмыгӡо зықәра намӡац изы испециалтәу аҳәынҭқарратә еиҿкаара аҧхьарбала иалшоит ааӡагатә қәымчра аҧыхны ашьаустә ҭакҧхықәра идҵаразы амаҕеиқәа шьҭызарц.

Ахәҭаҷ 85. Ааӡаратә хықәкы змоу ақәымчрақәа рҵакы

1. Агәҽанҵара – зықәра намӡац иҟаиҵаз аумҭа иахылҿиааз ааха (аҧхасҭа) даҽазнык аиҧш зеиҧшу абри Азакәанеидкыла ала иазҧхьагәаҭоу аумҭа аҟаҵаразы ашьаустә ҭакҧхықәра шидло иеилыркаара.
2. Ахылаҧшразы анапынҵара иаанагоит ахәыҷы дызхылҵыз, мамзаргьы урҭ зыҧсахуа даҽаӡәы, мамзаргьы еиҿкаарак зықәра намӡац иааӡаразы хлаҧшра аҟаҵара уалҧшьаны рыдҵара.
3. Ааха ахарҭәаара адҵараан хшыҩзышьҭра рзутәуп зықәра намӡац имазаратә ҭагылазаашьеи иџьатә ҧышәеи.
4. Зықәра намӡац ихақәиҭра ҳәааркны ихымҩаҧгашьа ҷыдала ахылаҧшра иаҵанакуеит зықәра намӡац иаҭәам аҭыҧқәа рахь анеира, иқәнагам ала ихы данақәиҭу аамҭа ахгара, уа иналаҵаны аныҟәагатә механизмқәа ахархәара, ианахәҭам аамҭазы аҩны иаҧырҵра, испециалтәу аҳәынҭқарратә еиҿкаара ақәиҭымкәа дахьынхо аҭыҧ дахыҵны џьара ацара аҧкрақәа. Зықәра намӡац идҵазар алшоит, иара убас, аҵараиурҭахь агьежьра, мамзаргьы испециалтәу аҳәынҭқарратә еиҿкаара ацхыраарала аусура алагара (анапаркра). Абри аиқәыҧхьаӡа ҭырҳәыцааӡам, иацҵазар алшоит.
5. Аусура анапыркра, мамзаргьы аҵараиурҭахь агьежьра азкуп азанааҭ аиура, иара убас, иҟаҵоу аҧхасҭа ахарҭәаара.

Ахәҭаҷ 86. Зықәра намӡац ашьауҕа хгара аҟынтәи рхы рақәиҭтәра

Ибыргәым, мамзаргьы бжьаратәла ихьанҭоу ацәгьауразы зус ӡбоу зықәра намӡац ашьауҕа аҟынтәи аӡбара ихы дақәиҭнатәыр алшоит абри Азакәанеидкыла ахәҭаҷ 84 аҩбатәи ахәҭаҟны иазҧхьагәаҭоу ааӡаратә қәымчра ахархәара азуны.

Ахәҭаҷ 87. Ашьауҕа хгара аҟынтәи аҿҳәара ааиаанӡа згәаҭарала аушьҭра

Зықәра намӡац ацәгьаура аҟаҵаразы ахақәиҭра алхәдатәрала зус ӡбоу изыҧҵәоу ашьауҕа ахгара аҿҳәара ааиаанӡа ихы дақәиҭтәызар алшоит ҵаҟа иарбоу аҿҳәарақәа анихигалак ашьҭахь:
а) ибыргәым, мамзаргьы бжьаратәла ихьанҭоу, мамзаргьы ибааԥсу ацәгьаурақәа рзы аӡбарала ахақәиҭра алхәдатәратә шьауҕа изыҧҵәаз аҿҳәара хы-хәҭак рахьынтәи хәҭак еиҵамкәа изхызгахьоу;
 б) ҷыдала ибааԥсу ацәгьауразы аӡбарала ахақәиҭра алхәдатәратә шьауҕа изыҧҵәаз аҿҳәара хы-хәҭак рахьынтәи ҩ-хәҭак иреиҵамкәа изхызгахьоу.

Ахәҭаҷ 88. Аҿҳәараҧҵәақәа

Абри Азакәанеидкыла ахәҭаҷқәа 71, 77 рыла иазҧхьагәаҭоу аҿҳәараҧҵәақәа зықәра намӡац ашьаустә ҭакҧхықәреи ашьауҕа ахгареи рҟынтә рхы рақәиҭтәраан абжаранӡа еиҵатәтәуп.

Ахәҭаҷ 89. Аӡбамҭа арцәара аҿҳәарақәа

Жәаа шықәса рҭысраанӡа ацәгьаура ҟазҵаз ауаатәыҩса рзы, абри Азакәанеидкыла ахәҭаҷ 80 ахҧатәи ахәҭала иазԥхьагәаҭоу аӡбамҭа арцәаразы аҿҳәарақәа еиҵатәтәуп иагьраҟароуп:
а) Ахақәиҭра алхәдатәра ибыргәым, мамзаргьы бжьаратәла ихьанҭоу ацәгьаурақәа рзы ахақәиҭра алхәдатәра анихига ашьҭахь – шықәсык;
б) ибааҧсу, мамзаргьы ҷыдала ибааҧсу ацәгьаурақәа рзы ахақәиҭра алхәдатәра анихига ашьҭахь – хышықәса.

Ахәҭаҷ 90. Абри ахы аҭагылазаара, жәаа инаркны ҩажәа шықәса рҟынӡа изхыҵуа ауаатәыҩса рзы ахархәара

Иҟаҵоу аумҭа аҟазшьеи зус ӡбоу ихаҭареи хшыҩзышьҭра рзуны, шамахамзар, аӡбара иалшоит жәаа инаркны ҩажәа шықәса рҟынӡа дшырҭагылаз ацәгьаура ҟазҵаз ауаатәыҩса ирызкны абри ахы аҭагылазаара ахархәара азура.


VI аҟәша. АМЕДИЦИНАТӘ ҞАЗШЬА ЗМОУ МЧЫЛА АХӘШӘТӘРА
15-тәи ахы. АМЕДИЦИНАТӘ ҞАЗШЬА ЗМОУ МЧЫЛА АХӘШӘТӘРАҚӘА

Ахәҭаҷ 91. Амедицинатә ҟазшьа змоу мчыла ахәшәтәра ахархәаразы аҵаҵҕәқәа:

1. Амедицинатә ҟазшьа змоу мчыла ахәшәтәра аӡбара ирзыҧнаҵәар алшоит анаҩсан еиқәыҧхьаӡоу ауаатәыҩса:
а) абри Азакәанеидкыла Ахәҭа ҷыдатәи ахәҭаҷқәа ирықәшәо ацәгьаурақәа зхызтәымкәа иҟазҵаз;
б) ацәгьаура аныҟаиҵа ашьҭахь ашьауҕа изыҧҵәара, мамзаргьы иқәу ашьауҕа ахгара иаҧырхагоу ахшыҩеилаҧсара зызцәырҵыз;
в) ахшыҩ еилгара иаҧырхагам ахшыҩчмазара зманы ацәгьаура ҟазҵаз.
2. Абри ахәҭаҷ актәи ахәҭаҿы иарбоу ауаатәыҩса амедицинатә ҟазшьа змоу мчыла ахәшәтәрақәа рзыҧҵәазар алшоит ирызцәырҵыз апсихикатә чмазара иахҟьаны еиҳа ихьанҭоу цәгьаурак (ҧхасҭак) ҟарҵар аналшо, мамзаргьы рхазы, мамзаргьы даҽаӡәы изы ианшәарҭоу мацара.
3. Аҧсны Аҳәынҭқарра азакәанҧҵара амедицинатә ҟазшьа змоу мчыла ахәшәтәра анагӡаратә ҧҟара ҳәаақәнаҵоит.
4. Абри ахәҭаҷ актәи ахәҭаҿы иарбоу зыпсихикатә ҭагылазаашьа ала шәарҭара зцым ауаатәыҩса ирызку, зда ҧсыхәа ыҟам амаҕақәа аӡбара иашьҭыр алшоит агәабзиарахьчаратә еиҿкаарақәа рахь рыхәшәтәра азҵаара аӡбаразы, мамзаргьы урҭ апсихологиатә еиҿкаарақәа рахь Аҧсны Аҳәынҭқарра агәабзиарахьчаратә ҧҟарақәа инарықәыршәаны рышьҭразы.

Ахәҭаҷ 92. Амедицинатә ҟазшьа змоу мчыла ахәшәтәрақәа рхархәара ахықәкқәа

Амедицинатә ҟазшьа змоу мчыла ахәшәтәрақәа хықәкыс ирымоуп абри Азакәанеидкыла ахәҭаҷ 91 актәи ахәҭа аҟны иарбақәоу ауаатәыҩса рыхәшәтәра, мамзаргьы рыпсихикатә ҭагылазаашьа аиҕьтәра, иара убас, еиҭах абри Азакәанеидкыла Ахәҭа ҷыдаҿы иарбақәоу аумҭақәа ҿыц рыҟамҵаразы ргәырҽанҵара.

Ахәҭаҷ 93. Амедицинатә ҟазшьа змоу мчыла ахәшәтәрақәа рыхкқәа 

1. Аӡбара зус ӡбоу изыҧнаҵәар алшоит анаҩстәи амедицинатә ҟазшьа змоу мчыла ахәшәтәрақәа анаҩстәи ахкқәа:
а) шьҭаҵарада мчылатәи хлаҧшреи апсихиатр иҟны аҽыхәшәтәреи;
б) мчыла апсихиатриатә хәышәтәраҿы шьҭаҵарала ахәшәтәра;
в) мчыла апсихиатриатә хәышәтәырҭаҿы шьҭаҵарала иӷәӷәоу ахылаҧшра змоу ахәшәтәра.
2. Зыхшыҩ еилагамкәа ацәгьаура ҟазҵаз, аха ахшыҩеилгара иаҧырхагам апсихикатә чмазаразы ахәшәтәра зҭаху ауаатәыҩса ашьауҕа инаваргыланы аӡбара ирзыҧнаҵәар алшоит амедицинатә ҟазшьа змоу мчылатәи амбулаториатә хлаҧшреи апсихиатр иҿы аҽыхәшәтәреи.

Ахәҭаҷ 94. Амбулаториатә мчылатәи ахылаҧшреи апсихиатр иҿы аҽыхәшәтәреи

Зыпсихикатә ҭагылазаашьа ала апсихиатриатә шьҭаҵара зҭахым ауаҩытәыҩса абри Азакәанеидкыла ахәҭаҷ 91 аҟны иарбоу амзызқәа шьаҭас иаҭаны изыҧҵәазар алшоит амбулаториатә мчылатәи ахылаҧшреи апсихиатр иҟны аҽыхәшәтәреи.

Ахәҭаҷ 95. Апсихиатриатә хәышәтәырҭаҿы шьҭаҵарала мчыла ахәшәтәра

1. Апсихиатриатә хәышәтәырҭаҿы ауаҩытәыҩса дышьҭаҵаны мчыла ихәшәтәра алшоит абри Азакәанеидкыла ахәҭаҷ 91 ала иазҧхьагәаҭоу аҵаҵҕәқәа аныҟоу, насгьы уи имоу апсихикатә чмазара аҟазшьа зеиҧшроу ала имаҵ аура, иныҟәгара, ихылаҧшра апсихиатриатә хәышәтәырҭа аҟны шьҭаҵарала ада ианзалымшо.
2. Азеиҧш хкы змоу апсихиатриатә хәышәтәырҭаҟны ауаҩытәыҩса дышьҭаҵаны мчыла ихәшәтәра алшоит уи ипсихикатә ҭагылазаашьақәа рыла дышьҭаҵаны мчыла ихәшәтәра анаҭаху, аха игәцараку ахылаҧшра ҷыда аниҭахым.
3. Иҭырҳәыцаау (иҕьу) ахылаҧшра ҷыда змоу апсихиатриатә хәышәтәырҭаҟны ауаҩытәыҩса дышьҭаҵаны мчыла ихәшәтәра аҭахуп уи ипсихикатә ҭагылазаашьа ала ихазгьы, даҽаӡәы изгьы ашәарҭара анааирҧшуа насгьы иааҧымҵәаӡакәа игәцараку ахылаҧшра ҷыда аниҭаху.

Ахәҭаҷ 96. Амедицинатә ҟазшьа змоу мчыла ахәшәтәрақәа рхархәара аҿҳәара ацҵара, аиҭакра, аҟәыхра 

1. Амедицинатә ҟазшьа змоу мчыла ахәшәтәрақәа рхархәара аҿҳәара ацҵара, аиҭакра, аҟәыхра нанагӡоит аӡбара, мчыла ахәшәтәра назыгӡо аусбарҭа ахадара, иара убас, аҳақьымцәа-апсихиаторцәа ркомиссиа иҟанаҵаз ахыркәша ҵаҵҕәыс измоу, иаарышьҭуа аашьҭымҭа ала.
2. Амедицинатә ҟазшьа змоу мчыла ахәшәтәрақәа ззыҧҵәоу ауаҩытәыҩса ихгалатәуп фымз рахь знык еиҵамкәа аҳақьым-психиатриатә комиссиатә ршаҳаҭра, урҭ ахәшәтәрақәа раҟәыхра, мамзаргьы рыҧсахра азы аҭагылазаашьа ыҟоу иҟаму еилкааны аӡбарахь анашьҭымҭа ашьҭразы. Аршаҳаҭра мҩаҧгазар алшоит уи ауаҩытәыҩса ихәышәтәҩы аҳақьым иаҧшьгарала уи ахәшәтәра амҩаҧгараан мчыла ахәшәтәра аҟәыхтәуп, мамзаргьы еиҭактәуп ҳәа агәаанагара дазкылсызар, иара убас, ачымазаҩ ихаҭа, уи ихаҭарнак, мамзаргьы изааигәоу иуак иҟаиҵаз азыҳәа ала, аҵыхәтәантәи аршаҳаҭра анымҩаҧыргаз ашьҭахь заҟа аамҭа цахьазаалакгьы. Амедицинатә ҟазшьа змоу мчыла ахәшәтәрақәа раҟәыхра, мамзаргьы реиҭакразы аҭагылазаашьа ыҟамзар, мчыла ахәшәтәрақәа назыгӡо аусбарҭа анапхгара аӡбарахь иашьҭуеит амедицинатә ҟазшьа змоу мчыла ахәшәтәрақәа ишрыцҵатәу ала ахыркәша. Амедицинатә ҟазшьа змоу мчыла ахәшәтәрақәа раҧхьатәи аҿҳәара ацҵара ҟаҵазар алшоит ахәшәтәрақәа ианрылага инаркны фымз рышьҭахь уи нахыс мчыла ахәшәтәрақәа рыцҵара мҩаҧгалатәуп есышықәса.
3. Амедицинатә ҟазшьа змоу мчыла ахәшәтәрақәа ззыҧҵәоу ауаҩытәыҩса уаҳа хәышәтәра иҭахымкәа ипсихикатә ҭагылазаашьа аҽанаҧсах, мамзаргьы амедицинатә ҟазшьа змоу даҽа мчыла хәышәтәрак изыҧҵәатәны ианыҟала, уаанӡа изыҧҵәаз амедицинатә ҟазшьа змоу мчыла ахәшәтәра аиҭакра, мамзаргьы аҟәыхра азҵаара аӡбоит аӡбара.
4. Апсихиатриатә хәышәтәырҭаҿы ауаҩытәыҩса дышьҭаҵаны мчыла ихәшәтәра аҟәыхны ианыҟала аамышьҭахь Аҧсны Аҳәынҭқарра агәабзиарахьчара азакәанҧҵара ҧҟарақәа инарықәыршәаны аӡбара иалшоит мчыла ахәшәтәраҿы иҟаз уи ауаҩытәыҩса изку зда ҧсыхәа ыҟам амаҕақәа зегьы ихәшәтәра азҵаара аӡбаразы иашьҭыр агәабзиарахьчаратә еиҿкаарақәа рахь, мамзаргьы абзазаратә еиқәыршәара иаҵанакуа апсихоневрологиатә еиҿкаарақәа рахь.
5. Шьҭаҵарада мчылатәи ахылаҧшреи ахәшәтәреи ҵыхәаҧҵәарада зҽырцәыҧхьазкуа ауаҩытәыҩса, ахәшәтәырҭатә еиҿкаара анапхгара иҟанаҵо анашьҭымҭа ала аӡбара иалшоит уи ауаҩытәыҩса изыҧнаҵәар апсихиатриатә шьҭаҵарҭа азеиҧш хкы аҟны мчылатәи ахылаҧшреи ахәшәтәреи.

Ахәҭаҷ 97. Амедицинатә ҟазшьа змоу мчыла ахәшәтәра ахархәара аамҭа ахыҧхьаӡалара

Ацәгьаура аныҟаиҵа ашьҭахь апсихикатә чмазара зызцәырҵыз ауаҩытәыҩса игәабзиара шьақәгыланы иҟалар, мчыла ахәшәтәраҿы ихигаз аамҭа ашьауҕа анизҧырҵәо, мамзаргьы уи ашьауҕа анагӡара анырҿыцхо иқәу ашьауҕа аҿҳәара иахырҧхьаӡалоит анаҩстәи аҳасаб ала: мышкы апсихиатриатә шьҭаҵарҭаҿы ихигаз аамҭеи ахақәиҭра алхәдатәра мышки еиҟараны.

Ахәҭаҷ 98. Ашьауҕа анагӡара иадҳәалоу амедицинатә ҟазшьа змоу мчыла ахәшәтәрақәа.

1. Абри Азакәанеидкыла ахәҭаҷ 93 аҩбатәи ахәҭала иазҧхьагәаҭоу амедицинатә ҟазшьа змоу мчыла ахәшәтәрақәа раан урҭ ахәшәтәрақәа нарыгӡоит ахақәиҭра алхәдатәра ахьырхырго аҭыҧқәа рыҟны, даҽа шьауҕа хкык ала зус ӡбоу ауаҩы – шьҭаҵарада апсихиатриатә цхыраара рызҭо агәабзиарахьчаратә еиҿкаарақәа рҿы.
2. Зыпсихикатә ҭагылазаашьа аҽаҧсахыз дышьҭаҵаны ахәшәтәра зыхәҭоу зус ӡбоу ауаҩытәыҩса ишьҭаҵара, мамзаргьы даҽа хәышәтәырҭатә еиҿкаарак ахь ишьҭра нагӡатәуп Аҧсны Аҳәынҭқарра агәабзиарахьчаратә закәанҧҵара аԥҟарақәеи аҵаҵҕәқәеи инарықәыршәаны.
3. Иарбоу аиҿкаарақәа рыҟны ихиго аамҭа ашьауҕа ахгаратә ҿҳәара иахыҧхьаӡалахоит. Иарбоу аиҿкаарақәа рыҟны уи нахыстәи ихәышәтәра аҭахымкәа ианыҟала зус ӡбоу ичымазара аҭоурых аҟынтәи агәылҩаа Аҧсны Аҳәынҭқарра агәабзиарахьчаратә закәанҧҵара аҧҟара инақәыршәаны иҟарҵоит.
4. Ашьауҕа анагӡара иацҵоу амедицинатә ҟазшьа змоу мчыла ахәшәтәра аҟәыхра шьақәнаргылоит аӡбара, аҳақьымцәа апсихиатрцәа ркомиссиа иаднакылаз ахыркәша шьаҭас иаҭаны ашьауҕа назыгӡо аусбарҭа инанашьҭыз анашьҭымҭа аҵаҵҕәала.


ИҶЫДОУ АХӘҬА
VII аҟәша. АХАҬАРА ИАҦЫНГЫЛО АЦӘГЬАУРАҚӘА
16-тәи ахы. АҦСҬАЗААРЕИ АГӘАБЗИАРАХЬЧАРЕИ ИРЫҦГЫЛО АЦӘГЬАУРАҚӘА

Ахәҭаҷ 99. Ауаҩшьра

1. Ауаҩшьра, д.и., гәҭакыла ауаҩы иҧсҭазаара иалхра, –
шьауҕас иазыҧҵәоуп ахақәиҭра алхәдатәра, ҿҳәарала фышықәса инадыркны жәаҩа шықәсанӡа.
2. Ауаҩшьра:
а) ҩыџьа, мамзаргьы ҩыџьа инареиҳаны ауаатәыҩса;
б) инаигӡоз амаҵуратә, мамзаргьы ауаажәларратә уалҧшьа инаигӡоз дырхырҟьаны;
в) зхы изамыхәо иҟаз ус дшыҟаз дырны, иара убас, ауаҩы иҕьычра, мамзаргьы шасыс игара иадҳәалоу;
г) зцәа зтәымыз аҧҳәыс ус дшыҟаз дырны;
д) иҷыдоу гәымбылџьбарала иҟаҵоу;
е) ауаажәларразы ишәарҭоу ахкы ала; 
ж) гәыҧҩык ауаатәыҩса, заа еибыҳәаны гәыҧҩык ауаатәыҩса еицыҟарҵаз, мамзаргьы еиҿкаау агәыҧ иҟанаҵаз;
з) аҧсы қымқымразы, мамзаргьы қьырала, иара убас, ақәылареи, абандитреи, акы ацәгареи ирыдҳәалоу;
и) агәымхара аҵаҵҕәала;
к) даҽа цәгьаурак аҵәахра хықәкыс измоу, мамзаргьы даҽа цәгьаурак аҟаҵара армариаразы, иара убас, аҧҳәыс мчыла лцәаҧҽрала, мамзаргьы асагәра иадҳәалоу амч ахархәарала иҟаҵоу;
л) амилаҭра, ацәаҧшшәахәы, адинхаҵара хкы, рцәымҕра, мамзаргьы аиҕара, ма ашьаура мзызс измоу;
м) ацәеижь хәҭақәа ахархәара хықәкыс измоу, –
__________________________________________________________
Аконсультациа плиус азгәаҭа: ахәҭаҷ 99 апунктуациа аагоуп аофициалтә кьыҧхь инақәыршәаны
__________________________________________________________
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәохә шықәсанӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 100. Ан лыла аӡҟы ишьра

Ан лыла аӡҟы даниуаз аламҭалазы, мамзаргьы данииҵәҟьа иаразнак, иара убас, ан лыпсихика ааха аиуратә ҭагылазаашьа иалагӡаны, мамзаргьы лыпсихика лыхдырра лцәызмырӡуаз аилахәара иаиуз иаҵыхәтәаны аӡҟы ишьра, –
шьауҕас иазыҧҵәоуп ахақәиҭра алхәдатәра ҩышықәса инадыркны хәышықәса рҟынӡа.

Ахәҭаҷ 101. Аҧсахеибафамҭазы иҟаҵоу ауаҩшьра

1. Иаалырҟьаны аҧсахеибафамҭазы иҟаҵоу ауаҩшьра, д.и., иҭахаз иганахьала иҟаҵаз ақәымчра, ахыччара, апату ларҟәра аморалла азныҟәара, егьырҭ изиным ахымҩаҧгара аарҧшра, иара убас, ахара зхароу иҧсахы иаалырҟьаны еибазырфоз изинмыз иаморалтәу ахымҩаҧгашьа иҭахаз иааирҧшуаз ирыхҟьаны аԥсахеибафамҭазы иҟаҵоу ауаҩшьра,–
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәсанӡа, мамзаргьы ахақәиҭра алхәдатәра шықәсык инаркны хышықәсанӡа.
2. Аԥсахеибафамҭазы ҩыџьа, мамзаргьы ҩыџьа инареиҳаны ауаатәыҩса рышьра, –
шьауҕас иазыҧҵәоуп ахақәиҭра алхәдатәра ҩышықәса инаркны хәышықәса рҟынӡа.

Ахәҭаҷ 102. Зда ҧсыхәа амамыз ахыхьчара аҳәаа ахысра иахҟьаны, мамзаргьы ацәгьаура ҟазҵаз инкылара ҧсыхәас иазхашаз аҳәаа ахысра иахҟьаны иҟалаз ауаҩшьра

1. Зда ҧсыхәа амамыз ахыхьчаратә ҳәаа ахысра иахҟьаны иҟаҵоу ауаҩшьра, –
шьауҕас иазыҧҵәоуп ириашаны ашьақәыргыларатә усурақәа хышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Ацәгьаура ҟазҵаз инкылара ҧсыхәас иазхашаз аҳәаа ахысра иахҟьаны иҟаҵоу ауаҩшьра, –
шьауҕас иазыҧҵәоуп ириашаны ашьақәыргылартә усурақәа ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.

Ахәҭаҷ 103. Машәырла ауаҩы иҭархара

1. Машәырла ауаҩы иҭархара, –
шьауҕас иазыҧҵәоуп ириашаны ашьақәыргылартә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа;
2. Апрофессионалтә уалҧшьақәа ишахәҭоу рынамыгӡара иахҟьаны ауаҩы иҧсҭазаара иалҵра, –
шьауҕас иазыҧҵәоуп ириашаны ашьақәыргылартә усурақәа ҿҳәарала ҩышықәсанӡа, мамзаргьы ахақәиҭра алхәдатәра ҿҳәарала ҧшьышықәса рҟынӡа уи инацҵаны маҵураҭыҧқәаки усурҭақәаки рыҟны аҭыҧ аанкылара ақәиҭымра, ҿҳәарала хышықәса рҟынӡа, мамзаргьы уи ада.
3. Ҩыџьа, мамзаргьы ҩыџьа инареиҳаны ауаатәыҩса машәырла рыҧсҭазаара ралхра –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада. 

Ахәҭаҷ 104. Аҽшьра аҟынӡа анагара

Ахара зду иҟынтәи маҭәашьарла, маҵурала, мамзаргьы даҽакала ихьыҧшыз ауаҩытәыҩса қәмақаррала, гәымбылџьбарала азныҟәара ала, мамзаргьы иуаҩратә ҳаҭыр иааҧымҵәаӡакәа аларҟәрақәа рыла аҽшьра аҟынӡа, мамзаргьы аҽшьра аҽазкра аҟынӡа анагара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 105. Агәабзиара ихьанҭоу ааха гәҭакыла аҭара

1. Аҧсҭазааразы ишәарҭоу ааха ҕәҕәа ауаҩы гәҭакыла игәабзиара аҭара, мамзаргьы уи иахҟьаны ааха змоу илымҳа, ила, иажәа цазар, ицәеижь хәҭак ицәыӡзар, мамзаргьы имыхәо иҟалазар, зцәа зтәымыз аҧҳәыс дыҵҟьазар, ипсихика еилаҧсазар, арҩашьыга маҭәашьари атоксикоманиеи дрызгаганы дҟалазар, ихы-иҿы ианымҵуа ашәахсҭа азынхазар, есымшатәи иусуралшара х-хәҭак рахьтә хәҭак еиҵамкәа ицәыӡзар, мамзаргьы ипрофессионналтә усура далхәдахазар, –
шьауҕаны иазыҧҵәоуп ахақәиҭра алхәдатәра, ҿҳәарала хышықәса инадыркны быжьшықәса рҟынӡа.
2. Урҭ аумҭақәа ҟаҵазар:
а) ауаҩытәыҩса, мамзаргьы уи иҭахцәа рмаҵуратә усура, мамзаргьы ауаажәларратә уалҧшьа анагӡара иадҳәаланы;
б) иҷыдоу гәымбылџьбарала, ргәаҟрала, зхы иамыхәо иҟаз ауаҩәытәыҩса, – ус дшыҟаз дырны;
в) азеиҧш шәарҭарала;
г) ақьыра шәарала;
д) агәымхара аҵаҵҕәала;
е) амилаҭра, ацәаҧшшәахәы, адинхаҵара ацәымҕразы, мамзаргьы аиҕаразы;
ж) ацәеижь хәҭақәа ахархәара хықәкыс иаҭаны – 
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҟны иазҧхьагәаҭоу аумҭақәа ҟаҵазар:
а) гәыҧҩык еиланы, гәыҧҩык заа еибыҳәаны, мамзаргьы еиҿкаау агәыҧ ала;
б) ҩыџьа, мамзаргьы ҩыџьа инареиҳаны ирызкны –
шьауҕас иазыҧҵәоуп ахақәиҭра алхәдатәра ҿҳәарала быжьшықәса инадыркны жәашықәса рҟынӡа.
4. Абри ахәҭаҷ актәи, аҩбатәи, мамзаргьы ахҧатәи ахәҭақәа рыҟны иазҧхьагәаҭоу аумҭақәа ирхылҿиаазар ааха змоу машәыршәа иҧсра, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа.

Ахәҭаҷ 106. Бжьаратәла ихьанҭоу ааха агәабзиара гәҭакыла аҭара

1. Аҧсҭазааразы ишәарҭам бжьаратәла ихьанҭоу ааха гәҭакыла ауаҩы игәабзиара аҭара, уи аумҭа иахылымҿиаазаргьы абри Азакәанеидкыла ахәҭаҷ 105 аҟны иарбақәоу аҵыхәтәақәа, аха уи иахҟьазар игәабзиара акыр аамҭа ашьақәҟьара, мамзаргьы есымшатәи аусуралшара хыхәҭак рахьтә хәҭак еиҵаны иӡзар, –
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа ҟаҵазар:
а) ҩыџьа, мамзаргьы ҩыџьа иреиҳаны ирызкны;
б) ауаҩытәыҩса, мамзаргьы изааигәоу рмаҵуратә усура, мамзаргьы ауаажәларратә уалҧшьа анагӡара иадҳәалазар;
в) иҷыдоу гәымбылџьбарала, ааха змоу дҵәылхны иргәаҟрала, иара убас, зхы иамыхәо иҟаз ауаҩытәыҩса изкны, – ус дшыҟаз дырны;
г) гәыҧҩык еиланы, гәыҧҩык заа еибыҳәаны, мамзаргьы еиҿкаау агәыҧ ала;
д) агәымхара аҵаҵҕәы аманы;
е) амилаҭра, ацәаҧшшәахәы, адинхаҵара ацәымҕразы, мамзаргьы аиҕаразы, – 
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа.

Ахәҭаҷ 107. Аԥсахеибафамҭазы агәабзиара ихьанҭоу, мамзаргьы бжьаратәла ихьанҭоу ааха аҭара

Ауаҩытәыҩса игәиҽанӡамкәа ааха змоу иҟынтәи амчымхара, ахыччара, атәамбара, аҳаҭыр ларҟәра иақәшәаз, мамзаргьы даҽа зиндарак ипсихика зхәышаз аҭагылазаашьа ааха змоу иҟаиҵаз (иҟаимҵаз) иахҟьаны ҕәҕәала игәыҧжәара аԥсахеибафара иабзоураны ааха змоу игәабзиара гәҭакыла ихьанҭоу, мамзаргьы бжьаратәла ихьанҭоу ааха аҭара, – 
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы уи иаҟароу аҿҳәара аҟынӡа ахақәиҭра алхәдатәра.

Ахәҭаҷ 108. Зда ҧсыхәа амам ахыхьчара иахәҭоу аҳәаа ахысра, мамзаргьы ацәгьаура ҟазҵаз инкылараан, еиқәнагам амч ахархәара ала уи игәабзиара, ихьанҭоу, мамзаргьы бжьаратәла ихьанҭоу ааха аҭара

Гәҭакыла, агәабзиара ихьанҭоу, мамзаргьы бжьаратәла ихьанҭоу, зда ҧсыхәа амам ахыхьчара аҳәаа ахысра ала ааха аҭара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы уи иаҟароу аҿҳәара аҟынӡа ахақәиҭра алхәдатәра.
2. Ацәгьаура ҟазҵаз инкылара аан иақәнагам амч ахархәарала уи игәабзиара ихьанҭоу, мамзаргьы бжьаратәла ихьанҭоу ааха гәҭакыла аҭара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы уи иаҟароу аҿҳәара аҟынӡа ахақәиҭра алхәдатәра.

Ахәҭаҷ 109. Агәабзиара ибыргәым ааха гәҭакыла аҭара 

1. Аамҭакьаҿла агәабзиара еиҵазҟьаз, мамзаргьы азеиҧш усуралшара такә зҵазымкуа аамҭала еиҧзырҟьаз агәабзиара ихьанҭам ааха аҭара, –
шьауҕас иазыҧҵәоуп ахараҧса шәагаала хә-нызқь инадыркны жәа-нызқь мааҭ рҟынӡа, мамзаргьы ириашаны ашьақәыргыларатә усурақәа ҿхәарала шықәсык аҟынӡа.
2. Ахәымгара мзызс иаҭаны хыхь иарбоу аумҭа аҟаҵара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра, ҿҳәарала хышықәса рҟынӡа.

Ахәҭаҷ 110. Апҟара

1. Абри Азакәанеидкыла ахәҭаҷ 109 аҟны иазҧхьагәаҭоу аумҭа еиҧш ахылҿиаа змоуз, аха ааха змоу ицәеижь ахьаа аззырҵысыз асра, мамзаргьы уи даҽа мчык ала аҟаҵара, –
шьауҕас ирзыҧҵәоуп ахараҧса шәагаала хә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Агәымхара мзызс иаҭаны хыхь иарбоу аумҭақәа рыҟаҵара, –
шьауҕас ирзыҧҵәоуп ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 111. Аргәаҟра

1. Иааиҧмырҟьаӡакәа махәҿала, мамзаргьы психикала, иара убас, пҟарала, мамзаргьы даҽа мчмырхарак ала, аха абри Азакәанеидкыла ахәҭаҷқәа 105-еи 106-еи рыҟны иарбоу еиҧш ахылҿиаамҭа змауз ауаҩы иргәаҟра, –
шьауҕас иазыҧҵәоуп ахақәиҭра алхәдатәра ҿҳәарала хышықәса рҟынӡа.
2. Хыхь иарбоу аумҭақәа ҟаҵазар: 
а) ҩыџьа, мамзаргьы ҩыџьа инареиҳаны ауаатәыҩса ирызкны;
б) ауаҩытәыҩса, мамзаргьы уи изааигәоу рмаҵуратә усура, мамзаргьы ауаажәларратә уалҧшьа анагӡара иадҳәаланы;
в) зцәа зтәым аҧҳәыс илызкны уи ус дшыҟаз заа идыруа;
г) зықәра намӡац изкны уи иқәра шынамӡац заа идыруа, мамзаргьы зхы изамыхәоз ауаҩытәыҩса изкны уи ус дшыҟаз заа идыруа, мамзаргьы ахара зхароу маҭәашьарла, мамзаргьы даҽакала ихьыҧшыз, мамзаргьы иҕьычыз ауаҩы, мамзаргьы шасыс имҵарсыз ирызкны;
д) рҳәацәарала;
е) гәыԥҩык ауаа рыла, мамзаргьы заа еибыҳәаны гәыԥҩык ауаа рыла, мамзаргьы еиҿкаау агәыԥ ала;
ж) қьырала;
з) амилаҭра, ацәаҧшшәахәы, адинхаҵара ахкы ацәымҕра, мамзаргьы аиҕара иазкны, –
шьауҕас иазыҧҵәоуп ириашаны ашьақәыргыларатә усурақәа ҿҳәарала хышықәса инадыркны быжьшықәса рҟынӡа.
Азгәаҭа: арҳәацәара ҳәа абри Азакәанеидкыла абри ахәҭаҷ аҟны еиҧш егьырҭ ахәҭаҷқәа рҟынгьы иҳәоу иаанагоит ауаҩытәыҩса мчымхарала, мамзаргьы иуаҩышьа ақәыҕәҕәара иуаҩра иаҵанамкуа ирҟаҵара, мамзаргьы ирҳәара.

Ахәҭаҷ 112. Ихьанҭоу, мамзаргьы бжьаратәла ихьанҭоу ааха агәабзиара машәырла аҭара

1. Ихьанҭоу ааха ауаҩытәыҩса игәабзиара машәырла аҭара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарас ҩышықәса рҟынӡа, мамзаргьы ахақәиҭра алхәдатәра ҿҳәарала шықәсык аҟынӡа.
2. Бжьаратәла ихьанҭоу ааха ауаҩытәыҩса игәабзиара машәырла аҭара,–
шьауҕас иазыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыҟны иазҧхьагәаҭоу аумҭақәа ауаҩытәыҩса изанааҭтә уалҧшьақәа ишрыхәҭаз рынамыгӡара иахҟьаны иҟалазар, –
 шьауҕас ирзыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы иара убриаҟара ҿҳәарас иаҭаны ахақәиҭра алхәдатәра уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 113. Ашьразы ақәмақарра, мамзаргьы ихьанҭоу ааха аҭаразы ақәмақарра

Ашьразы ақәмақарра, мамзаргьы ихьанҭоу ааха аҭаразы ақәмақарра, уи анагӡара алшартә еиҧш ишәарҭан иҟазар, –
шьауҕас иазыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 114. Ацырцнакь ҿкы чымазара архьра

1. Ацырцнакь ҿкы чмазара шихьуа дырны даҽаӡәы уи ачымазара ирхьра, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа шықәсык инаркны ҩышықәса рҟынӡа, мамзаргьы ахақәиҭра алхәдатәра ҩышықәса рҟынӡа.
2. Уи аумҭа ҩыџьа, мамзаргьы ҩыџьа инареиҳаны ирызкны аҟаҵара, мамзаргьы зықәра намӡац ауаҩытәыҩса изкны заа идырны аҟаҵара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.

Ахәҭаҷ 115. ВИЧ – аҿкы шихьуа дырны даҽаӡәы уи ачымазара ирхьра

1. Ишидыруаз (идырны, ихәыцны) даҽаӡәы – ВИЧ аҿкы ирхьразы ашәарҭара иҭаргылара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хышықәса рҟынӡа.
2. ВИЧ – аҿкы шихьуа дырны даҽаӡәы уи ачымазара ирхьра, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа.
3. Абри ахәҭаҷ аҩбатәи ахәҭаҟны иазҧхьагәаҭоу аумҭа ҩыџьа, мамзаргьы ҩыџьа инареиҳаны ауаатәыҩса ирызкны, мамзаргьы ишидыруа зықәра намӡац изкны аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала аашықәса рҟынӡа.
4. Азанааҭтә уалҧшьа ишахәҭоу анамыгӡара иахҟьаны даҽаӡәы ВИЧ – аҿкы ирхьра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа уи инацҵаны маҵураҭыҧқәаки усурҭақәаки рыҟны аҭыҧ аанкылара ақәиҭымра ҿҳәарала хышықәса рҟынӡа.
Азгәаҭа: Абри ахәҭаҷ актәи аҩбатәи ахәҭақәа рыҟны иазҧхьагәаҭоу аумҭақәа ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәхоит ВИЧ аҿкы ихьразы ашәарҭара иҭагылаз, мамзаргьы уи аҿкы зыхьыз ианаамҭаз актәи ауаҩы ари ачымазара шихьуаз ала игәиҽаниҵазар, аха аҩбатәи хатәгәаҧхарала дақәшаҳатҭхазар аҿкы иркразы ашәарҭара аҧызҵо аумҭа ҟаиҵарц азы.

Ахәҭаҷ 116. Зцәазтәым изакәаным лырбгара 

1. Иахәҭоу апрофиль ала иреиҳаӡоу амедицинатә ҵара змам ауаҩытәыҩса ила зцәазтәым лырбгара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа;
2. Хыхь иарбоу аумҭа иахылҿиаар ааха змоу лыҧсра, мамзаргьы бжьаратәла ихьанҭоу, мамзаргьы ихьанҭоу ааха лгәабзиара аиура, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа уи инацҵаны маҵураҭыҧқәаки, усурҭаҭыҧқәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 117. Ичмазаҩу ацхыраара имҭара

1. Ичмазаҩу ауаҩытәыҩса ацхыраара иҭара азакәан инақәыршәаны изду, мамзаргьы уи ацхыраара иҭара аҧҟара ҷыда изыднаҵо ауаҩытәыҩса иуалҧшьа намыгӡакәа ачымазаҩы ацхыраара иимҭаз иахҟьаны уи игәабзиара машәырла иаиоур бжьаратәла ихьанҭоу ааха, –
шьауҕас иазыҧҵәоуп ахараҧса шәагаала хә-нызқь инадыркны жәа-нызқь мааҭ рҟынӡа, мамзаргьы ириашаны ашьақәыргыларатә усурақәа ҿхәарала ҩышықәса рҟынӡа.
2. Хыхь иарбоу аумҭа машәырла иахҟьазар ачымазаҩ иҧсра, мамзаргьы уи игәабзиара иаиузар ихьанҭоу ааха, –
шьауҕас иазыҧҵәоуп ахақәиҭра алхәдатәра ҿҳәарала хышықәса рҟынӡа уи инацҵаны маҵураҭыҧқәаки усураҭыҭыҧқәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 118. Ауаҩытәыҩса ашәарҭараҿы иааныжьра

Ақәра маҷра, абыргра, ачымазара, мамзаргьы ахымхәара ирыхҟьаны зхала зхы ззеиқәмырхоз ауаҩытәыҩса идырны, аҧсҭазааразы, мамзаргьы агәабзиаразы ишәарҭоу аҭагылазаашьаҿы иааныжьра уи ауаҩы ацхыраара иҭара ахара зду илшозҭгьы, мамзаргьы уи ицхыраара иара иуалҧшьазҭгьы, мамзаргьы иара ихаҭа иакәзар уи ашәарҭара дҭазыргылаз,–
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.


17-тәи ахы. АУАҨЫТӘЫҨСА ИХАҚӘИҬРА, ИПАТУ, ИҲАҬЫРҚӘҴАРА (ИААМЫСҬАШӘАРА) ИРҦЫНГЫЛО АЦӘГЬАУРАҚӘА

Ахәҭаҷ 119. Ауаҩы иҕьычра

1. Ауаҩы иҕьычра, –
шьауҕас иазыҧҵәоуп ахақәиҭра алхәдатәра ҿҳәарала ҧшьышьықәса инадыркны аашықәса рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла;
б) аҧсҭазааразы, мамзаргьы агәабзиаразы ишәарҭоу амч ахархәарала, мамзаргьы уи аҩыза амч ахархәаразы қәмақаррала;
в) абџьар, мамзаргьы бџьарс ахархәара зуа амаҭәар ахархәарала;
г) зықәра намӡац идырны иҕьычра;
д) лцәа шылтәым дырны аҧҳәыс лҕьычра;
е) ҩыџьа, мамзаргьы ҩыџьа иреиҳаны рҕьычра;
ж) аҧсықымқымра мзызс измоу ауаҩы иҕьычра, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа, урҭ:
а) еиҿкаау ацәгьауратә гәыҧ ала иҟаҵоу;
б) машәырла ааха зоуз иҧсра, мамзаргьы даҽакы ихьанҭоу ааха ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.
Азгәаҭа: зхатәгәаҧхарала иҕьычу доузышьҭыз ауаҩытәыҩса ашьаустә ҭакҧхықәра ауаҩ иҕьычразы идлаӡом, иҟаиҵаз аумҭа даҽа цәгьаурак аилазаара иаҵанамкуазар.

Ахәҭаҷ 120. Закәандарала ауаҩы ахақәиҭра иалхәдатәра

1. Закәандарала ауаҩы иҕьычра иадҳәаламкәа ахақәиҭра иалхәдатәра,–
шьауҕас иазыҧҵәоуп ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла;
б) аҧсҭазааразы, мамзаргьы агәабзиаразы ишәарҭоу амч ахархәарала:
в) абџьар, мамзаргьы бџьарс ахархәара зуа амаҭәар ахархәарала;
г) зықәра намӡац идырны ахақәиҭра иалхәдатәра;
д) лцәа шылтәым дырны аҧҳәыс лхақәиҭра лалхәдатәра;
е) ҩыџьа, мамзаргьы ҩыџьа инареиҳаны ахақәиҭра ралхәдатәра, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар еиҿкаау агәыҧ ала, мамзаргьы машәырла ааха змоу иҧсра, мамзаргьы даҽакы ихьанҭоу ааха ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.

Ахәҭаҷ 121. Ауаа рыла ахәаахәҭра

1. Ауаа рыла ахәаахәҭра, д.и., ауаҩы иаахәара-иҭира, анапаҿаагара, даҽаџьара игара, даҽаӡәы иҭара, иҵәахра, мамзаргьы иара иоура, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Уи аумҭа ҟаҵазар:
а) ҩыџьа, мамзаргьы ҩыџьа инареиҳаны ирызкны;
б) идырны зықәра намӡац изкны;
в) ахатә маҵуратә ҭагылазаашьа ахархәарала;
г) ааха змоу Аҧсны Аҳәынҭқарра аҳәаа иахгара, мамзаргьы аҳәаанхыҵ инкыларала;
д) иҧаршеиу аусшәҟәқәа рхархәарала, мамзаргьы ааха змоу ихаҭара аазырҧшуа агәраргага шәҟәқәа рыҧхасҭатәрала;
е) амч ахархәарала, мамзаргьы амч ахархәаразы қәмақаррала;
ж) ааха змоу ицәеижь хәҭақәа рыцәгара хықәкыс иҟаҵаны, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу:
а) машәырла ааха змоу иҧсра ахҟьазар, игәабзиара ихьанҭоу ааха аиузар, мамзаргьы ихьанҭоу даҽа ҵыхәтәақәак рхылҿиаазар;
б) жәпаҩык ауаатәыҩса рыҧсҭазаареи ргәабзиареи рзы ишәарҭоу аҟаҵашьала иҟаҵазар;
в) еиҿкаау ацәгьауратә гәыҧ ала иҟаҵазар, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.
Азгәаҭа:
1. Ауаҩытәыҩса раҧхьаӡа акәны абри ахәҭаҷ актәи ахәҭала, мамзаргьы аҩбатәи ахәҭа ап. “а” ала иазҧхьагәаҭоу аумҭа ҟазҵаз ауаҩытәыҩса ихатәгәаҧхарала ааха змоу доуишьҭыр, насгьы иҟаҵоу ацәгьаура аартра дацхраар ашьаустә ҭакҧхықәра аҟынтәи ихы дақәиҭтәхоит иҟаиҵаз, уи анаҩсан даҽа цәгьаурак аилазааратә хәҭа аламзар.
2. Абри ахәҭаҷ аҟны ауаҩытәыҩса афеида илхра иаанагоит акаҳҧра аиҿкааразы даҽа џьоукы рыҭара, иара убас, егьырҭ асагәратә форма хкқәа рыла афеида арҳара, атәратә џьа дырура.

Ахәҭаҷ 122. Атәратә џьа ахархәара.

1. Иҭагылазаашьа иахҟьаны идырҵо аус анагӡара мап ацәкра злымшо ауаҩы ахатәра аадрыԥшуа азинмчы ала иџьа ахархәара азура, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Уи аумҭа ҟаҵазар:
а) ҩыџьа, мамзаргьы ҩыџьа инареиҳаны ирызкны;
б) идырны, зықәра намӡац изкны;
в) ахатә маҵуратә ҭагылазаара ахархәарала;
г) ацәыршәарала, амч ахархәарала, мамзаргьы уи ахархәааразы қәмақаррала;
д) ааха змоу ихаҭаратә гәраргага шәыҟәқәа имхрала, рыбжьарӡрала мамзаргьы рыҧхасҭатәрала, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ирыхҟьаны машәырла ааха змоу дыҧсыр, мамзаргьы игәабзиара ихьанҭоу ааха аиур, ихьанҭоу даҽа ҵыхәтәак ахҟьазар, мамзаргьы уи аумҭа ҟаҵазар еиҿкаау агәыҧ ала, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 123. Закәандарала апсихиатриатә хәышәтәырҭаҿы ашьҭаҵара

1. Ауаҩытәыҩса закәандарала апсихиатриатә хәышәтәырҭаҿы ишьҭаҵара, –
шьауҕас иазыҧҵәоуп ахақәиҭра алхәдатәра ҿҳәарала хышықәса рҟынӡа.
2. Уи аумҭа ҟаҵазар амаҵуратә ҭагылазаара ахархәарала, мамзаргьы машәырла ааха змоу иҧсра, мамзаргьы егьырҭ ихьанҭоу аҵыхәтәақәа ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 124. Ацәахыхра (ацәаҧҽра)

1. Ауаҩытәыҩса ипатуи иаҳаҭыри лазырҟәуа, ауаажәларраҿы иаамысҭашәара ҵызшәаауа, дызлаҟам ацәахыхгатә мцжәабыжьқәа идырны рыларҵәара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсыкынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Иаартны ауаа рҿаҧхьа ақәгылараҟны, ауаарацәа зыҧхьо акьыҧхь аҟны, мамзаргьы амассатә хархәагақәа рыла ауаҩы дызлаҟам хьӡы цәгьала ихцәажәара, –
шьауҕас иазыҧҵәоуп ахараҧса шәагаала ҩажәа нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
3. Ихьанҭоу, мамзаргьы ҷыдала ихьанҭоу ацәгьаура ҟаиҵазшәа хьӡы цәгьала ацәахыхра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 125. Ахьымӡҕргара

1. Ауаҩы ипатуи иаҳаҭыри иҧшӡам формахкыла аларҟәра, д.и., – ахьымӡҕргара, –
шьауҕас иазыҧҵәоуп ахараҧса шәагаала хә-нызқь инадыркны жәа-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Иаартны ауаа рҿаҧхьа ақәгылараҟны, ауаа рацәа зыҧхьо акьыҧхь аҟны, мамзаргьы амассатә хархәагақәа рыла иҟаҵоу ахьымӡҕргара, –
шьауҕас иазыҧҵәоуп ахараҧса шәагаала жәа-нызқь мааҭ инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Абри ахәҭаҷ актәи ахәҭаҟны иазҧхьагәаҭоу аумҭа агәымхара ҵаҵҕәыс иаҭаны аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа уи инацҵаны ахараҧса шәагаала ҩажәи хәба нызқь мааҭ рҟынӡа, мамзаргьы уи ада.


18-тәи ахы. АСАГӘРАТӘ ЗИНҚӘЕИ АСАГӘРАТӘ ХАҚӘИҬРЕИ ИРҦЫНГЫЛО АЦӘГЬАУРАҚӘА

Ахәҭаҷ 126. Мчыласагәра

1. Мчыласагәра, д.и., амч ахархәарала, мамзаргьы амч ахархәаразы ақәмақаррала ааха змоу лхамыхәаратә ҭагылазаашьа ахархәарала лсагәра, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
2. Мчыласагәра:
а) гәыҧҩык ауаа рыла, заа еибыҳәаны гәыҧҩык ауаа рыла, мамзаргьы еиҿкаау агәыҧ ала иҟаҵоу;
б) ашьразы, мамзаргьы агәабзиара ихьанҭоу ааха аҭаразы қәмақаррала, иара убас, гәымбылџьбарала ааха змоу, мамзаргьы даҽа џьоукы рызныҟәарала иҟаҵоу;
в) ааха змоу ацырцнакь чмазара лырхьра;
г) идырны зықәра намӡац лсагәра , –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны жәашықәса рҟынӡа.
3. Мчыласагәра:
а) ааха змоу лыҧсра машәырла иахҟьазар;
б) ааха змоу лгәабзиара машәырла ихьанҭоу ааха аҭара, аҿкы ВИЧ лыркра, мамзаргьы егьырҭ ихьанҭоу аҵыхәтәақәа зхылҿиааз;
в) жәиҧшь шықәса зхымҵыц, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 127. Асагәратә ҟазшьа змоу аумҭа амч ахархәарала аҟаҵара.

1. Ахаҵеи ахаҵеи реизнеира, аҧҳәыси аҧҳәыси реизнеира, амч ахархәарала, мамзаргьы амч ахархәаразы ааха змоу, мамзаргьы даҽа џьоукы рықәмақаррала, мамзаргьы ааха змоу лхы амыхәара (ихымхәара) ахархәарала асагәратә ҟазшьа змоу егьырҭ аумҭақәа рыҟаҵара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
2. Хыхь иарбоу аумҭақәа:
а) гәыҧҩык ауаатәыҩса, гәыҧҩык ауаатәыҩса заа еибыҳәаны, мамзаргьы еиҿкаау агәыҧ ала иҟаҵоу;
б) ашьразы, мамзаргьы агәабзиара ихьанҭоу ааха аҭаразы ақәмақаррала, иара убас, гәымбылџьбарала ааха змоу, мамзаргьы даҽа џьоукы рызныҟәарала рыҟаҵара, –
в) ацырцнакь чмазара ааха змоу ирхьра (лырхьра) ахылҿиаар;
г) зықәра намӡац шлакәыз (шиакәыз) дырны урҭ аумҭақәа рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа:
а) ааха змоу машәырла иҧсра (лыҧсра) ахҟьазар;
б) ааха змоу машәырла лгәабзиара (игәабзиара) ихьанҭоу ааха аҭара, аҿкы ВИЧ лыркра (иркра), мамзаргьы егьырҭ ихьанҭоу аҵыхәтәақәа ахылҿиаазар;
в) ааха змоу жәиҧшь шықәса шылхымҵыц (шихымҵыц) ахара зду заа идыруа аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 128. Асагәратә ҟазшьа змоу аумҭақәа ирҟаҵаразы (лырҟаҵаразы)

Ауаҩытәыҩса асагәра иазкылгара (лазкылгара), ахаҵа ахаҵа изнеирахь, аҧҳәыс аҧҳәыс лызнеирахь разкылгара, мамзаргьы егьырҭ асагәратә ҟазшьа змоу аумҭақәа цәыршәарала, амазара аҧхасҭатәразы, абжьыхразы, мамзаргьы амхразы ақәмақаррала, иара убас, ааха змоу ихьыҧшратә (лхьыҧшратә) ҭагылазаара ахархәарала амасагәрахь азкылгара, –
шьауҕас иазыҧҵәоуп ахараҧса шәагаала ҩажәа нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәсанӡа, мамзаргьы ахақәиҭра алхәдатәра ҿҳәарала шықәсык инаркны хәышықәса рҟынӡа.

Ахәҭаҷ 129. Аицмасагәра, мамзаргьы асагәратә ҟазшьа змоу егьырҭ аумҭақәа жәаф шықәса зхымҵыц лыцҟаҵара (ицҟаҵара)

Жәаа шықәса зхыҵхьоу идырны жәаф шықәса зхымҵыц лыцмасагәра (ицмасагәра), ахаҵеи ахаҵеи реицмасагәра, аҧҳәыси аҧҳәыси реицмасагәра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 130. Асагәра агәарҧхагатә ҟаҵамҭақәа

Амч ахархәарада жәаа шықәса зхыҵхьоу ауаҩытәыҩса ила жәаф шықәса зхымҵыц илызкны (изкны) асагәра гәарҧхагатә аумҭақәа рыҟаҵара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

19-тәи ахы. АУАҨЫ ИКОНСТИТУЦИАТӘ ЗИНҚӘЕИ ИХАҚӘИҬРЕИ ИТӘЫЛАУАҨРЕИ ИРҦЫНГЫЛО АЦӘГЬАУРАҚӘА

Ахәҭаҷ 131. Ауаҩи атәылауаҩи рзинқәеи рхақәиҭреи реиҟарара аҧырхага аҭара

1. Ауаҩы (атәылауаҩы) изиндатәра, ихақәиҭдатәра, д.и., ауаҩы ицәаҧшшәахәы, дхаҵоу дыҧҳәысу, дызмилаҭу, ибызшәоу, дызхылҵшьҭроу, мазаралеи маҵуралеи иҭагылазаара, инхарҭаҭыҧ, адинхаҵара дшазыҟоу, гәрагарас имоу, ауаажәларратә хеидкылас, мамзаргьы социалтә гәыҧс дызҵазкуа инарыдҳәаланы изинқәеи ихақәиҭреи аҧырхага рыҭара, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсыкынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа амаҵурауаҩы имаҵуратә ҭагылазаара ахархәарала аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рынкылара ақәиҭымра ҿҳәарала хышықәсанӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәсанӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 132. Ахатә ҧсҭазаара аламкьысратә зин аҧырхагахара

1. Ауаҩытәыҩса иҭаацәаратә маӡа злоу ихатә ҧсҭазаара, иазкны закәандарала, иара дақәшаҳаҭымкәа адыррақәа реидкылара, мамзаргьы урҭ адыррақәа иаартны ауаа рҿаҧхьа ақәгылараҟны, ауаарацәа зыҧхьо акьыҧхь аҟны, мамзаргьы амассатә хархәагақәа рыла рыларҵәара, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Урҭ аумҭақәа ауаҩытәыҩса имаҵуратә ҭагылазаара ихы иархәаны рыҟаҵара, –
шьауҕас изыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭаҭыҧқәаки рҿы аҭыҧ аанкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 133. Ашәҟәеимдара, ҭелла аиҿцәажәара, аҧошьҭатә, ателеграфтә, мамзаргьы даҽа аацҳамҭақәак рымаӡа аҧырхагахара

1. Ашәҟәеимдара, ҭелла аиҿцәажәара, аҧошьҭатә, ателеграфтә, мамзаргьы егьырҭ аацҳамҭақәак рымаӡа аҧырхагахара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Уи аумҭа ауаҩытәыҩса ихатә маҵуратә ҭагылазаара, мамзаргьы адыррақәа маӡалатәи реидкылара иазку иҷыдоу атехникатә мыругақәа рхархәарала аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала ҩышықәса инадыркны хәышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Адыррақәа маӡалатәи реидкылара иазку иҷыдоу атехникатә мыругақәа закәандарала рҭыжьра, рыҭира раахәара, рыҭиразы раахәара, –
шьауҕас ирзыҧҵәоуп ахараҧса шәагаала ҩажәа нызқь инадыркны ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 134. Ахатә нхарҭа аламкьысратә ԥҟара аҧырхагахара

1. Анхарҭа аҩныҵҟа, уа инхо ауаҩытәыҩса имеида ыҟамкәа, закәандарала аҩналара, –
шьауҕас иазыҧҵәоуп ахараҧса шәагаала жәа-нызқь мааҭ инадыркны ҩжәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Уи аумҭа амч ахархәарала, мамзаргьы амч ахархәаразы ақәмақарра ала иҟаҵоу, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ауаҩытәыҩса ихатә маҵуратә ҭагылазаара ахархәарала рыҟаҵара, –
шьауҕас ирзыҧҵәоуп маҵураҭыҧкәаки усурҭақәаки рҿы аҭыԥ анкылара ақәиҭымра ҿҳәарала ҩышықәса инадыркны хәышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
Азгәаҭа. Абри Азакәанеидкылаҿы абри ахәҭаҷи егьырҭ ахәҭаҷқәеи рҿы анхарҭа ҳәа еилкаатәуп инхарҭатәуи ицхыраагӡатәуи ахыбрақәеи ауадақәеи зҵазкуа ихатәу аҩны; хатәратә формас иамазаалакгьы анхарҭатә фонд иаҵанакуа аамҭала, мамзаргьы ҭышәынтәаларала нхарҭас ихәарҭоу ахыбра, иара убас, анхарҭатә фонд иаҵанамкуа, аха аамҭала нхарҭас иалху егьырҭ ахыбрақәа.

Ахәҭаҷ 135. Атәылауаҩ аинформациа иҭара мап ацәкра
Ауаҩытәыҩса изинқәеи закәанлатәи изҿлымҳарақәеи ааха рызҭо изиншәагам ала амаҵурауаҩ ихы мҩаҧго, азакәанҧҟара иақәыршәаны еидкыло, ишиашо изинқәеи ихақәиҭреи ирыдкьысло аусшәҟәқәеи амаҕақәеи ауаҩытәыҩса имырбара, мамзаргьы ихаҭәаам, имцырку аинформациа ирбара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы маҵураҭыҧкәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа.

Ахәҭаҷ 136. Ауаҩытәыҩса имоу алхратә зинқәеи, алхратә комиссиа аусуреи рынагӡара аҧырхагахара

1. Ауаҩытәыҩса имоу алхратә зин ҧықәсларада анагӡара аҧырхагахара, ареферендум алахәра аҧырхагахара, абжьыҭара амаӡа араргамара, иара убас, алхратә комиссиа аусура, ареферендум акомиссиеи алхратә комиссиеи рлахәыла иусура, ареферендум акомиссиа ауалҧшьақәа рынагӡара ирыдҳәалоу аусурақәа рҧырхагахара, –
шьауҕас иазыҧҵәоуп ахараҧса шәагаала хә-нызқь инадыркны жәа-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Урҭ аумҭақәа ҟаҵазар:
а) хыхрала, жьарала, азкылгарала, амч ахархәарала, мамзаргьы уи азы қәмақаррала;
б) амаҵурауаҩ имаҵуратә ҭагылазаара ихы иархәаны;
в) заа еибыҳәаны гәыҧҩык ауаа, мамзаргьы еиҿкаау агәыҧ ала, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хәышықәса рҟынӡа.
3. Алхрақәеи ареферендумқәеи ирызкны закәанҧҟарала ишьақәгылоу анагӡаратә зин анагӡараҿы амаҵурауаҩ имаҵураҭыҧ ихы иархәаны алхратә комиссиеи ареферендумтә комиссиеи ирыдыркыло аҽалархәра, хықәкыла, акандидатцәа рҭаҩра, акандидатцәа рыхьӡынҵа, алхыҩцәа рыхьӡынҵа, алхыҩцәа рыбжьқәа рыҧхьаӡара, иара убас, алхратә комиссиеи ареферендум акомиссиеи рымацара ҷыдала изқәиҭу азҵаарақәа ирызкны адҵа, мамзаргьы адҵақәҵақәа рыҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҧшьышықәса рҟынӡа, уи инацҵаны ахараҧса шәагаала ҩажәи жәаба нызқь мааҭ рҟынӡа.

Ахәҭаҷ 137. Акандидат иалхратә кампаниа, алхратә еидҵара, ареферендум амҩаҧгаразы аҧшьгаратә гәыҧ аусура, иара убас, ареферендум амҩаҧгара егьырҭ алахәылацәа финансла реиқәыршәаразы иаҧу аҧҟара аилагара

1. Акандидат иалхратә кампаниа, алхратә еидҵара, алхратә фонд иазыҧҵәоу ахархәагақәа рнаҩсан шәагаала иҳаракӡоу афинанстә, амаҕатә цхыраарала, алхратә фонд аҟынтәи зыхә шәам, мамзаргьы ҵаҵгәыркрада зыхә ларҟәны ишәоу агитациатә маҕақәа рҭыжьреи рыларҵәареи рыла, урҭ агитациатә маҕақәа рҭыжьреи рыларҵәареи ахә ашәарала, аҧареи акыр иаҧсоу амаҭәарқәеи хәыда, мамзаргьы ҵаҵҕәыркрада хәмаҷла алхратә кампаниа амҩаҧгаразы акандидати алхратә еидҵареи рыҭарала, иара убас, ареферендум амҩаҧгаразы аҧшьгаратә гәыҧи егьырҭ ареферендум иалахәу агәыҧқәеи ареферендум амҩаҧгара иазыҧҵәоу ахархәагақәа рнаҩсан иҳаракӡоу ашәагаала афинанстә (амаҕатә) цхыраарала, алхратә фонд аҟынтәи зыхә шәам, мамзаргьы ҵаҵҕәыркрада зыхә ларҟәны ишәоу агитациатә маҕақәа рҭыжьреи рыларҵәареи рыла, урҭ амаҕақәа рҭыжьреи рыларҵәареи рыхә ашәарала, хәыда, мамзаргьы ҵаҵҕәыркрада хәмаҷла акандидати алхратә еидҵареи алхратә кампаниа амҩаҧгаразы рыҭарала, иара убас, ареферендум амҩаҧгаразы аҧшьгаратә гәыҧ егьырҭ, ареферендум иалахәу агәыҧқәеи ареферендум амҩаҧгара иазыҧҵәоу ахархәарала рнаҩсан иҳаракӡоу ашәагаала афинанстә (амаҕатә) цхыраарала, ареферендум афонд аҟынтәи зыхә шәам, мамзаргьы ҵаҵҕәыркрада зыхә ларҟәны ишәоу агитациатә маҕақәа рҭыжьреи рыларҵәареи рыла, аҧаратә хархәага, мамзаргьы хәы змоу амаҭәарқәа агитациатә маҕақәа рҭыжьреи рыларҵәареи рыхә ашәаразы, хәыда, мамзаргьы ҵаҵҕәыркрада хә-маҷла аҧшьгаратә гәыҧ алахәыла, мамзаргьы ареферендум амҩаҧгаратә гәыҧ ахаҭарнак, ареферендум амҩаҧгара иалахәу даҽа гәыҧк ареферендум амҩаҧгаразы аҧшьгара аҟаҵареи ареферендум аҿы изышьҭоу алҵәшәа аиуреи рзы рыҭарала, иара убас, шәагаала иҳараку ақьиаратә харџь алхратә фонди ареферендум афонди имцырку рхаҭарнак ила алагалара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Акандидати алхратә еидҵареи ралхра иазкны алхратә кампаниа амҩаҧгараан алхратә фонд иазоужьу афинанстә (амаҕатә) хархәагақәа рнаҩсан шәагаала иҳараку афинанстә харџь акандидат, мамзаргьы афинанстә зҵаарала иара ихаҭарнак, алхратә еидҵара, мамзаргьы афинанстә зҵаарала уи ахаҭарнак рыла аҟаҵара, иара убас, ареферендум амҩаҧгаразы ареферендум афонд иазоужьу афинанстә (амаҕатә) хархәагақәа рнаҩсан шәагаала иҳараку афинанстә харџь ареферендум амҩаҧгаразы аҧшьгаратә гәыҧ аҧҵареи ареферендум аҿы изышьҭоу алҵшәа аиуреи афинанстә зҵаарала ареферендум амҩаҧгаразы аҧшьгаратә гәыҧ ахаҭарнак, мамзаргьы ареферендум амҩаҧгара иалахәыз даҽа гәыҧк рыла иҟамзар, иара убас, алхрақәеи ареферендумқәеи ирызку азакәанҧҟарала зныхра ҧку, алхратәии ареферендуми иҷыдоу рхыҧхьаӡаларҭахь ииагоу асадаҟы шәагаа дула аныхра, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы маҵураҭыҧкәаки усурҭақәаки рҿы аҭыԥ анкылара, ақәиҭымра ҿҳәарала ҩышықәса инадыркны хәышықәса рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
Азгәаҭа. Шәагаала идуу ҳәа ари ахәҭаҷ аҟны иҧхьаӡоуп алхратә, мамзаргьы ареферендумтә фондқәа рҟынтәи иныху аҧара зегьы жәа-хәҭак рахьынтәи хәҭак аҵкыс еиҳаны иныху аҧара, мамзаргьы амазаратә феида ахә.
(Аҧсны Аҳәынҭқарра 18.07.2007 шықәсазтәи Азакәан N 1798-с-IX аредакциала).

Ахәҭаҷ 138. Алхратә усшәҟәқәеи ареферендум аусшәҟәқәеи реицакра

1. Алхра аусшәҟәқәеи ареферендум аусшәҟәқәеи реицакра, уи аумҭа ҟаиҵазар алхратә комиссиа алахәыла, ареферендум акомиссиа алахәыла, алхратә еидҵара ахаҭарнак гәрага, гәыԥҩык алхыҩцәа рхаҭарнак, ареферендум амҩаԥгаразы аԥшьгаратә гәыԥ ахаҭарнак, ареферендум алахәылара даҽа гәыԥк ахаҭарнак, иара убас, акандидат, ма уи ихаҭарнак гәрага, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҧшьышықәса рҟынӡа.
2. Алхыҩцәа, акандидат иқәыргылара ацхрааразы ареферендум алахәцәа, алхратә еидҵара иқәнаргыло акандидатцәа рыла, ареферендум амҩаԥгаразы аԥшьгаҩцәа рыхьӡынҵа, мамзаргьы анапаҵаҩрақәеи ишԥаршеиу дырны гәыԥҩык ауаатәыҩса заа еибыҳәаны, мамзаргьы еиҿкаау агәыԥ ала, мамзаргьы хыхрала, азкылгарала, амч ахархәарала, мамзаргьы амч ахархәаразы қәмақаррала, иара убас, амазара аԥхасҭатәрала, мамзаргьы уи азы қәмақаррала, мамзаргьы ауаатәыҩса, мамзаргьы аиҿкаарақәа рзинтә зҿлымҳарақәа, мамзаргьы закәанла ихьчоу ауаажәларра, мамзаргьы аҳәынҭқарра рзинқәеи рызҿлымҳарақәеи такәы реилагара зхылҿиааз иԥаршеиу анапаҵаҩрақәа, –
шьауҕас иазыҧҵәоуп ахараҧса шәагаала шә-нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
 3. Алхратә биуллетенқәеи ареферендум аҿы абжьыҭаразы абиуллетенқәеи закәандарала рҭыжьра, рыҵәахра, мамзаргьы закәандарала иҭыжьу алхратә биуллетенқәеи ареферендум абиуллетенқәеи рымҩаҧгара, –
шьауҕас иазыҧҵәоуп ахараҧса шәагаала шә-нызқь мааҭ инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.

Ахәҭаҷ 139. Абжьыҭара аихшьаалақәа реицакра

Абжьыҭара аихшьаалақәа реицакра, уа иналаҵаны:
1) абжьыҭараан ахархәара зызуз абиуллетенқәа рхыҧхьаӡара иҭаҩмыз абиуллетенқәа ралаҵара;
2) алхыҩцәеи ареферендум алахәцәеи ирызку адыррақәа еицакны рцәыргара;
3) алхыҩцәеи ареферендум алахәцәеи рыхьӡынҵа алхреи ареферендум алахәреи азин змамыз ауаатәыҩса ранҵарала, мамзаргьы ихыҭҳәаау ауаатәыҩса ранҵарала, идырны, ииашам ахьӡынҵа аиқәыршәара;
4) алхыҩцәеи ареферендум алахәцәеи рыхьӡынҵақәа рҿы алхыҩцәеи ареферендум алахәцәеи рнапаҵаҩымҭақәа реицакра, мамзаргьы ииашахаҭоу алхыҩцәеи ареферендум алахәцәеи рдыргақәа змоу абиуллетенқәа рыҧсахра;
5) алхыҩцәеи ареферендум алахәцәеи ргәы иаҭахыз аилкаара алзмыршо ала абиуллетенқәа рыҧхасҭатәра;
6) закәандарала абиуллетенқәа рықәгара;
7) алхыҩцәеи ареферендум алахәцәеи рыбжьқәа идырны ииашамкәа рыҧхьаӡара;
8) абжьыҭарақәа реихшьаала зну аҧкаанҵа абыжьқәа ҧхьаӡамкәа, мамзаргьы абжьыҭара алҵшәа шьақәыргылаӡамкәа алхратә комиссиеи ареферендум акомиссиеи ралахәцәа рнапы аҵаҩра;
9) идырны ииашам (абжьыҭара аихшьаала иашаҵәҟьа иақәымшәо) абжьыҭарақәа реихшьаала иазку аҧкаанҵа аиқәыршәара;
10) абжьыҭарақәа реихшьаала иазку аҧкаанҵа ахарҭәаара ашьҭахь закәандарала аҧсахрақәа ралагалара;
11) алхрақәеи ареферендуми рылҵшәа аазырҧшуа абжьыҭарақәа реихшьаала идырны ииашамкәаны рышьақәыргылара, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҧшьышықәса рҟынӡа.

Ахәҭаҷ 140. Аџьа ахьчаратә ҧҟарақәа реилагара

1. Аџьа ашәарҭадара аҧҟарақәа, мамзаргьы аџьа зыхьчо егьырҭ аҧҟарақәа реилагара, уи аумҭа ҟаиҵазар аџьа ашәарҭадаразы аҧҟарақәа рхылаҧшра знапы иану ауаҩытәыҩса, урҭ аилагарақәа ирыхҟьаны ихьанҭоу, мамзаргьы бжьаратәла ихьанҭоу ааха машәырла ауаҩы игәабзиара иаиуазар, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, уи инацҵаны ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа ауаҩы машәырла иҧсра (иҭахара) рыхҟьазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 141. Ажурналист закәанлатәи ипрофессионалтә маҵзура аҧынгылара

1. Ажурналистцәа закәанлатәи рпрофессионалтә маҵзура аҧынгылара, д.и., адырраҭара ауаажәлар рыларҵәара мчыла адцалара, мамзаргьы адырраҭара ауаажәлар рыларҵәара мчыла мап ацәыркра, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа ҟаиҵазар амаҵурауаҩ имаҵуратә ҭагылазаара ихы архәарала, –
 шьауҕас иазыҧҵәоуп ахараҧса шәагаала ҩажәи жәаба нызқь мааҭ инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.

Ахәҭаҷ 142. Аусурахь адкылара ҵаҵҕәыда мап ацәкра, мамзаргьы ҵаҵҕәыда зцәазтәым аҧҳәыс, мамзаргьы хышықәса зхымҵыц ахәыҷқәа змоу аҧҳәыс аусура ламхра.
Ҵаҵҕәыда аҧҳәыс лцәалтәымра шьаҭас иаҭаны аусурахь лыдкылара мап ацәкра, мамзаргьы уи амзыз шьаҭас иаҭаны аусура ламхра, иара убас, ҵаҵҕәыда аҧҳәыс хышықәса зхымҵыц ахәыҷқәа ахьлымоу шьаҭас иаҭаны аусура лаҭара мап ацәкра, мамзаргьы уи амзыз шьаҭас иаҭаны аусура ламхра, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.

Ахәҭаҷ 143. Аулафахәы, атәанчахәы, астипендиа, ацхыраагӡа, иара убас, егьырҭ ашәатәқәа рымшәара

1. Ҩымз инареиҳаны аулафахәы, атәанчахәы, астипендиа, ацхыраагӡа, иара убас, егьырҭ ашәатәқәа ахатәра формас иамазаалакгьы анаплакқәа, аусҳәарҭақәа аиҿкаарақәа реиҳабыра аҧсыцәгьара, мамзаргьы ахатә мал азхәыцра иахҟьаны амшәара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Хыхь иарбоу аумҭа ихьанҭоу аҵыхәтәақәа зхылҿиааз, –
 шьауҕас иазыҧҵәоуп ахараҧса шәагаала ҩажәи жәаба инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.

Ахәҭаҷ 144. Автортә зини азеиҧш зини реилагара

1. Авторра ахахьагара (аплагиатра), уи аумҭа аҧхасҭа ҕәҕәа автор, мамзаргьы азин змоу даҽаӡәы ирнаҭазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Автортә зин, мамзаргьы азеиҧштә зин зыдҳәалоу аобиектқәа закәандарала ахархәара, иара убас, аахәара (амхра, аҧшаара), аҵәахра, арҿиара аконтрафакттә екземплиар, мамзаргьы афонограмма аҭиразы хыҧхьаӡара рацәала рымҩаԥгара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Абри ахәҭаҷ аҩбатәи ахәҭа аҟны иарбоу аумҭақәа ҟаҵазар:
а) гәыҧҩык ауаатәыҩса заа еибыҳәаны, мамзаргьы еиҿкаау агәыҧ ала;
б) ҷыдала идуу шәагаала;
в) змаҵураҭыҧ аҭагылазаара зхы иазырхәаз ила, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инаркны фышықәсанӡа, ахараҧсагьы шәи ҩынҩажәи жәаба нызқь мааҭ рыҟнӡа.
(Аҧсны Аҳәынҭқарра 18.07.2007 шықәсазтәи Азакәан N 1798-с-IX аредакциала).
Азгәаҭа. Абри ахәҭаҷ аҿы иазҧхьагәаҭоу аумҭа шәагаа дула иҟаҵоуп ҳәа иҧхьаӡоуп арҿиаратә усумҭа аекземплиарқәа, мамзаргьы офонограмма рыхәқәа, мамзаргьы автортә зини азеиҧштә зинқәеи робиектқәа рхархәара ҩажәи хәба нызқь мааҭ раҵкыс иреиҳазар, ҷыдала идуу ашәагаа ҳәа иҧхьаӡоуп уи ахәҧса шә-нызқь иреиҳазар.

Ахәҭаҷ 145. Аҿыцҧҵаратә зинқәеи апатенттә зинқәеи аҧырхага рыҭара

1. Аҿыцҧҵара, хәарҭара злоу амодель, мамзаргьы ааглыхратә хкы закәандарала ахархәара рзура; аҿыцҧҵара, хәарҭара злоу амодель, мамзаргьы ааглыхратә хкы автор, мамзаргьы ацәыргаҩ рымеида ыҟамкәа, урҭ рыхьӡ официалла акьыҧхь иаҳәаанӡа авторра ахатәтәра, мамзаргьы аицавторра мчыла арура, уи аумҭа ахарџь ҕәҕәа ахылҿиаазар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа заа еибыҳәаны гәыҧҩык ауаатәыҩса еицыҟарҵар, мамзаргьы еиҿкаау агәыҧ иҟанаҵар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 146. Ахақәиҭра, аламысра, адинхаҵара рзы ауаҩытәыҩса изинқәа рҧынгылара

Адинхаҵаратә еиҿкаарақәа русура, мамзаргьы адинхаҵаратә қьабзқәа рынагӡара закәандарала аҧынгылара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.

Ахәҭаҷ 147. Аизарақәа, амитингқәа, адемонстрациақәа, аныҟәарақәа, апикетҟаҵарақәа рымҩаҧгара, мамзаргьы урҭ рылахәра аҧынгылара

Аизарақәа, амитингқәа, адемонстрациақәа, аныҟәарақәа, апикетҟаҵарақәа рымҩаҧгара, мамзаргьы урҭ рылахәра аҧынгылара, мамзаргьы урҭ рылахәра аҟынӡа мчыла анагара, уи аумҭа ҟаиҵазар имаҵуратә ҭагылазаара ихы иархәаны амаҵарауаҩ, мамзаргьы амч ахархәарала, мамзаргьы амч ахархәаразы қәмақаррала, –
шьауҕас иазыҧҵәоуп ахараҧса шәагаала ҩажәи жәаба нызқь инардыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.


20-тәи ахы. АҬААЦӘАРЕИ ЗЫҚӘРАНАМӠАЦИ ИРҦЫНГЫЛО АЦӘГЬАУРАҚӘА

Ахәҭаҷ 148. Зықәранамӡац ацәгьаура ралагалара

1. Зықәра намӡац джьаны, акы дақәыргәыҕны, мамзаргьы қәмақаррала, мамзаргьы даҽакала ацәгьаура иалагалара уи аумҭа ҟазҵаз жәаа шықәса ихыҵхьазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Урҭ аумҭақәа ҟарҵазар ани аби, арҵаҩы, мамзаргьы зықәра намӡац иааӡаразы ауалҧшьа закәанла изду ауаатәыҩса, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭа ҟаҵазар амч ахархәарала, мамзаргьы уи азы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны быжьшықәса рҟынӡа.
4. Абри ахәҭаҷ актәи, аҩбатәи, мамзаргьы ахҧатәи ахәҭақәа рыла иазҧхьагәаҭоу аумҭақәа зықәра намӡац ацәгьаура иалагалара ацәгьауратә гәыҧ иадҳәалазар, мамзаргьы ихьанҭоу, мамзаргьы ҷыдала ихьанҭоу ацәгьаура иадҳәалазар, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа. 

Ахәҭаҷ 149. Зықәра намӡац ауаҩытәыҩса ауаажәларра иаҿагыло аусқәа рыҟаҵара иалагалара

1. Зықәра намӡац ауаҩытәыҩса иааҧымҵәаӡакәа арыжәтә ажәра, ахшыҩеилаҧсагатә маҭәашьарқәа рыдкылара, ақьазоура, аҳәаркьира жәаа шықәса зхыҵхьоу ила иалагалара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа ҟарҵазар ани аби, арҵаҩы, мамзаргьы зықәра намӡац иааӡаразы ауалҧшьа закәанла изду ауаатәыҩса, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар амч ахархәарала, мамзаргьы уи азы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
Азгәаҭа. Абри ахәҭаҷ амчха иаҵанакӡом ани аби рхәыҷы ақьазоура даларгалазар рҭагылазаашьа бааҧс иахҟьаны – ахныҟәгага аагарҭа, мамзаргьы анхарҭаҭыҧ амамзаара иахҟьаны.

Ахәҭаҷ 150. Аӡҟы иҵаҧсахра 

Аҧсы қымқымра ҵаҵҕәыс измоу, мамзаргьы аҵмыҳәҳәарах хәыцра иахҟьаз аӡҟы иҵаҧсахра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 151. Ахәыҷы закәандарала ааӡара игара 

Закәандарала, акырынтә, мамзаргьы акры аҭныхразы ахәыҷқәа ааӡара рыҭира, абикәынра (ахахәылхра) рыҭара, –
шьауҕас иазыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.

Ахәҭаҷ 152. Ахәыҷы ааӡара игара амаӡа араргамара 

Амаҵуратәи, мамзаргьы апрофессионалтәи рымаӡақәа реиҧш ахәыҷы ааӡара игара амаӡа ҵәахтәыс изуалҧшьоу ауаҩытәыҩса ааӡара дызгаз имеида имамкәаны ираргамар, мамзаргьы акры аҭныхра, мамзаргьы ҵмыҳәҳәарах зхәыцрала уи амаӡа даҽаӡәы ираргамар,–
 шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 153. Зықәра намӡац иааӡаразы ауалҧшьақәа рынамыгӡара

Ан ма аб, мамзаргьы зықәра намӡац иааӡара знапы иану даҽаӡәы, иара убас, арҵаҩы, мамзаргьы аҵараиурҭатә, ааӡарҭатә, ахәшәтәырҭатә усуцәа, мамзаргьы зықәра намӡац ихылаҧшра зыхәҭоу даҽаӡәы зықәра намӡац иааӡаразы ирыду руалҧшьақәа рынамыгӡара, мамзаргьы ишахәҭоу рынамыгӡара уи аумҭа гәымбылла иџьбараны зықәра намӡац изныҟәара иадҳәалазар, –
шьауҕас иазыҧҵәоуп ахараҧса шәагаала жәа-нызқь инадыркны жәохә нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы ириашаны ашьақәыргыларатә усурақәа, ҿҳәарала шықәсык аҟныӡа.

Ахәҭаҷ 154. Ахәыҷқәа рааӡаҧсеи зхы изамыхәо ани аби рбареи ирзыҧҵәоу ааӡаҧса ашәара цәгьахәыцрала аҽацәыҧхьакра

1. Ан ма аб аӡбара азыӡба ала зшәара рықәу зықәра намӡац рхәыҷқәа рааӡаҧса, иара убас, жәаа шықәса зхыҵхьоу, аха зхы изамыхәо рхәыҷқәа рныҟәгаҧса ашәара цәгьахәыцрала аҽацәыԥхьакра, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык аҟынӡа.
2. Аусура зылшо жәаа шықәса зхыҵхьоу ахшара ила аусура злымшо ани аби рзы аӡбара ишьақәнаргылаз азыӡба ала иду аныҟәгаҧса ашәара цәгьахәыцрала аҽацәыҧхьакра, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык аҟынӡа.


VIII аҟәша. АЕКОНОМИКА АСФЕРАҾЫ АЦӘГЬАУРАҚӘА
21-тәи ахы. АХАТӘРА ИАҦЫНГЫЛО АЦӘГЬАУРАҚӘА

Ахәҭаҷ 155. Аҕьычра

1. Аҕьычра, д.и., атәым мазара маӡала агара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа фымз инадыркны шықәсык аҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Аҕьычра, иҟаҵоу:
а) заа еибыҳәаны гәыҧҩык рыла;
б) инхарҭам аҧхьакырҭа, мамзаргьы даҽа ҵәахырҭак аҩныҵҟантәи закәанда агарала;
в) ааха змоу атәылауаҩ акыр харџь иҭарала;
г) ааха змоу иааигәа иҟаз имаҭәа аџьыба аҟынтәи, имышәкәан аҟынтәи, мамзаргьы даҽакала инапы аҿы иҟаз имазара имырбакәа агарала, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Закәанда анхарҭа (аҩны) аҩналарала, мамзаргьы шәагаала акыр иҟоу аҕьычра, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра, ҿҳәарала хәышықәса инадыркны жәашықәса рҟынӡа, уи инацҵаны ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы уи ада. 
4. Аҕьычра, иҟаҵоу:
а) еиҿкаау агәыҧ ала;
б) ҷыдала идуу шәагаала, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа амазара амхра нацҵаны.
Азгәаҭақәа. 1. Абри Азакәанеидкыла ахәҭаҷқәа рҿы аӡара (ацәӡара) иаанагоит атәым мазара зинда, ргьежьрада ахара зду ихатәрахьы, мамзаргьы даҽаӡәы ихатәрахьы, уи зтәыз, мамзаргьы измаз аҧхасҭа злаиоуз, аиагара.
2. Агәраргаралатәи ацәгьаура, атәым ахатәтәра, аимҵәара, ауаатәыҩса иртәу аламкәа, ацәӡаразы ашьаустә ҭакҧхықәра цәырҵуеит иӡоу амазара ахә хышә мааҭ ианреиҳаха нахыс.
3. Ауаҩытәыҩса иоуз аҧхасҭа акыр шыҟоу шьақәыргылазароуп имазаратә ҭагылазаара зеиҧшроу ала, аха аҧхасҭа ахә аашә мааҭ еиҵамзароуп.
4. Аҧхьакырҭа ҳәа абри ахы иаҵанакуа ахәҭаҷқәа рҿы иҧхьаӡоуп аргыларақәа, аҟаҵарақәа урҭ зхатәызаалакгьы, аамҭала ауаа, мамзаргьы хәы змоу ааглыхратә маҭәахәқәеи егьырҭ амаҵуратә маҭәахәқәеи рыҟазаара ахьалшо ахыбрақәа. 
Аҵәахырҭа ҳәа абри ахы иаҵанакуа ахәҭаҷқәа рҿы иҧхьаӡоуп анхара-нҵыратә ргыларақәа, анхарҭатә ҩынқәа инарҟәыҭханы хазы иҟоу аҵакырадгьылқәа, амагистралтә трубамҩангагақәа, убас егьырҭгьы ахатәра зҵазкуазаалакгьы иҭахкаау, мамзаргьы даҽакала ихьчоу, аамҭакьаҿла, мамзаргьы ҭышәынтәаларала хәы змоу амаҭәахәқәа ҵәахырҭас иахьалху.
5. Хыҧхьаӡарала ирацәоу, мамзаргьы шәагаала идуу ҳәа абри ахы иаҵанакуа ахәҭаҷқәа рҿы иҧхьаӡоуп амазара ахә ҩынҩажәи жәаба нызқь мааҭ ианреиҳаха инаркны, ҷыдала ирацәаӡоу ҳәа иҧхьаӡоуп амазара ахә шәи ҩынҩажәи жәаба нызқь мааҭ ианреиҳаха нахыс.

Ахәҭаҷ 156. Агьангьашра

1. Мыцҳәарала, мамзаргьы агәрагара ахархәарала атәым мазара ацәӡара, мамзаргьы ақәиҭхара, д.и., агьангьашра, –
шьауҕас иазыҧҵәоуп ахараҧса шәагаала жәа-нызқь мааҭ инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала фымз инадыркны шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса аҟынӡа.
2. Заа еибыҳәаны гәыҧҩык ауаатәыҩса рыла, мамзаргьы атәылауаҩ акыр ҧхасҭа изҭаз агьангьашра, –
шьауҕас иазыҧҵәоуп ахараҧса шәагаала ҩажәи жәаба нызқь мааҭ инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Атәылауаҩ имоу амаҵуратә ҭагылазаара ихы иархәаны, мамзаргьы ааха змоу аҧхасҭа рацәа изҭаз агьангьашра, –
шьауҕас иазыҧҵәоуп ахараҧса шәагаала ҩынҩажәи жәаба нызқь мааҭ инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
4. Еиҿкаау агәыҧ ала иҟаҵоу, мамзаргьы ҷыдала зшәагаа дуу аҧхасҭа зхылҿиааз агьангьашра, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, уи инацҵаны амазара амхра.

Ахәҭаҷ 157. Ахатәтәра, мамзаргьы аимҵәара

1. Ахара зду имадаз амазара ахатәтәра, мамзаргьы аимҵәара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала фымз рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа заа еибыҳәаны гәыҧҩык рыла, мамзаргьы ааха змоу акыр ҧхасҭа злаиоуз ала аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Урҭ аумҭақәа амаҵуратә ҭагылазаара ахархәарала аҟаҵара, мамзаргьы шәагаа дула аҟаҵара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инардыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, мамзаргьы уи ада.
4. Абри ахәҭаҷ актәи, аҩбатәи, ахҧатәи ахәҭақәа рҿы иазҧхьагәаҭоу аумҭақәа еиҿкаау агәыҧ ала иҟаҵазар, мамзаргьы ааха змоу иҷыдоу аҧхасҭа ду уи ала иоузар, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, амазара амхра нацҵаны.

Ахәҭаҷ 158. Арҳәра

1. Арҳәра, д.и., атәым мазара аргама ацәӡара,–
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҩышықәса инадыркны ҧшьышықәса рҟынӡа.
2. Уи арҳәра ҟаҵазар:
а) заа еибыҳәаны гәыҧҩык рыла;
б) закәандарала анхарҭа ҩны, аҧхьакырҭа, мамзаргьы аҵәахырҭа аҟынтәи иҩналаны агара;
в) аҧсҭазааразы, мамзаргьы агәабзиаразы ишәарҭам амч ахархәарала, мамзаргьы уи аҩыза амч ахархәаразы қәмақаррала;
г) шәагаа дула амазара агара, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны ахараҧса шәагаала ҩажәа нызқь мааҭ рҟынӡа.
3. Уи арҳәра ҟаҵазар:
а) еиҿкаау агәыҧ ала;
б) иҷыдоу шәагаа дула агара, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, уи инацҵаны амазара амхра.

Ахәҭаҷ 159. Ақәылара

1. Ақәылара, даҽакала иаҳҳәозар, атәым мазара амхра хықәкыс измоу аҧсҭазаареи агәабзиареи рзын ишәарҭоу амч ахархәарала, мамзаргьы уи аҩыза амч ахархәаразы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа, уи инацҵаны ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы уи ада.
2. Ақәылара заа еибыҳәаны гәыҧҩык рыла, иара убас, абџьар ахархәарала, мамзаргьы бџьарк аҳасабала маҭәарк ахархәара азуны иҟаҵоу, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа, уи инацҵаны ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы уи ада.
3. Анхарҭа ҩны, аҧхьакырҭа, мамзаргьы аҵәахырҭа иҩналаны иҟаҵоу ақәылара, мамзаргьы шәагаа дула амазара ангоу, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа, уи инацҵаны амазара амхра.
4. Ақәылара, иҟаҵоу:
а) еиҿкаау агәыҧ ала;
б) иҷыдоу шәагаа дула амазара ацәгара хықәкыс иаҭаны;
в) ааха змоу игәабзиара ҕәҕәала еиҵаҟьарала, –
шьауҕас иазыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, уи инацҵаны амазара амхра.

Ахәҭаҷ 160. Дцаларала ацәгара

1. Дцаларала ацәгара, д.и., атәым мазара, мамзаргьы уи амазара ақәиҭратә зин, мамзаргьы амазаратә ҟазшьа змоу егьырҭ аҟаҵамҭақәа изтәу дақәшаҳаҭымкәа риуразы амч ахархәара, мамзаргьы амазара аԥхасҭатәразы, ма абжьыхразы қәмақаррала, иара убас, ааха змоу, мамзаргьы уи иҭынхацәа ахьымӡӷ рзыргаша адыррақәа ауаа рыларҵәарала, мамзаргьы урҭ иҭынхацәа рзинқәеи закәанлатәи рызҿлымҳарақәеи акыр ԥхасҭа рыҭара зылшо қәмақаррала амазара иара иахь ииасырц адҵаԥҟаҟаҵара, – 
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҧшьышықәса рҟынӡа.
2. Дцаларала ацәгара:
а) заа еибыҳәаны гәыҧҩык рыла;
б) амч ахархәарала;
в) шәагаа дула, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны ахараҧса шәагаала жәа-нызқь инадыркны ҩынҩажәи жәаба нызқь мааҭ рҟынӡа.
3. Дцаларала ацәгара:
а) еиҿкаау агәыҧ ала;
б) иҷыдоу шәагаа дула амазара аиура хықәкыс иҟаҵаны;
в) ааха змоу игәабзиара ҕәҕәала аиҵаҟьарала, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, уи инацҵаны амазара амхра.

Ахәҭаҷ 161. Иҷыдоу ахә ҳарак змоу амаҭәарқәа рӡара

1. Амаҭәарқәа, мамзаргьы аусшәҟәқәа иҷыдоу аҭоурыхтә, аҵарадырратә, асахьаркыратә, акультуратә ахә ҳаракқәа змоу рӡара, уи формас иамазаалакгьы, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь мааҭ рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла, мамзаргьы еиҿкаау агәыҧ ала;
б) абри ахәҭаҷ актәи ахәҭаҿы иарбоу амаҭәарқәа, мамзаргьы аусшәҟәқәа рҭархара, рыҧхасҭатәра, мамзаргьы ррыбгара ахылҿиаазар,–
шьауҕас иазыҧҵәоуп ахақәиҭра алхәдатәра аашықәса инадыркны жәохә шықәса рҟынӡа, уи инацҵаны амазара амхра.

Ахәҭаҷ 162. Агәрагара цәгьахәыцрала ахархәареи амцҳәареи рыла амазаратә ҧхасҭа аҟаҵара.

1. Амзара, ацәӡара адыргақәа амамкәаны, изтәу ижьара ала, мамзаргьы цәгьахәыцрала уи иҟаиҵаз агәрагара ахархәарала, амазаратә ҧхасҭа иҭара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Уи аумҭа, заа еибыҳәаны гәыҧҩык рыла мамзаргьы шәагаа дула иҟаҵазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа, уи инацҵаны ахараҧса шәагаала ҩажәи жәаба нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа:
а) еиҿкаау агәыҧ ала иҟаҵазар;
б) ҷыдала зшәагаа дуу аҧхасҭа ахылҿиаазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала ҩынҩажәи жәаба нызқь мааҭ рҟынӡа.

Ахәҭаҷ 163. Хықәкыс ацәӡара амамкәа автомҩанысга, мамзаргьы даҽа (мҩангагак) мҩанысга маҭәахәык зиншәагада ацәгара

1. Ацәӡара хықәкыс иамамкәа автомҩанысга, мамзаргьы даҽа мҩанысга маҭәахәык зиншәагада ацәгара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла;
б) аҧсҭазаареи агәабзиареи рзы ишәарҭам амч ахархәарала, мамзаргьы уи аҩыза амч ахархәаразы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала ҧшьынҩажәа нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа еиҿкаау агәыҧ ала иҟаҵазар, мамзаргьы ҷыдала идуу аҧхасҭа ахылҿиаазар, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны ахараҧса шәагаала ҩажәи жәаба нызқь инадыркны шә-нызқь мааҭ рҟынӡа.
4. Абри ахәҭаҷ актәи, аҩбатәи, мамзаргьы ахҧатәи ахәҭаҷқәа рыла иазҧхьагәаҭоу аумҭақәа аҧсҭазааразы, мамзаргьы агәабзиаразы ишәарҭоу амч ахархәарала, мамзаргьы уи аҩыза амч ахархәаразы қәмақаррала иҟаҵазар, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, уи инацҵаны амазара амхра, мамзаргьы уи ада.

Ахәҭаҷ 164. Амазара гәҭакыла аҧхасҭатәра, мамзаргьы абжьыхра

1. Атәым мазара гәҭакыла аҧхасҭатәра, мамзаргьы абжьыхра, уи аумҭа амазара зтәу акыр ҧхасҭа иҭара ахылҿиаазар, –
шьауҕас иазыҧҵәоуп ахараҧса шәагаала хә-нызқь инадыркны ҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа ҟаҵазар машәырла ауаҩы иҭахара, мамзаргьы ихьанҭоу даҽа ҵыхәтәак зхылҿиааз гәымхарыла азхәыцрала, мцала абылрала, мамзаргьы ртҟәацгала, мамзаргьы машәырла ауаҩы иҧсра зхылҿиааз азеиҧшшәарҭара зҵоу ҟаҵашьак ала, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.

Ахәҭаҷ 165. Амазара машәырла абжьыхра, мамзаргьы аҧхасҭатәра

Амца, мамзаргьы зшәарҭара иацҵоу даҽа хыҵхырҭак гәҽанымзаарала азныҟәара иахҟьаны, машәырла шәагаа дула атәым мазара абжьыхра, мамзаргьы аҧхасҭара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала шықәсык аҟынӡа.


22-тәи ахы. АЕКОНОМИКАТӘ УСУРАҚӘА РСФЕРА ИАҦЫНГЫЛО АЦӘГЬАУРАҚӘА

Ахәҭаҷ 166. Изакәану инаплакратәуи инаплакыратәыми аусурақәа рҧынгылара

1. Лымкаалатәи акрырҳаҩы, мамзаргьы аиурист хаҿы змоу акрырҳаратә еиҿкаара аҳәынҭқарратә ҭаҩра изиншәагам ала мап ацәкра, мамзаргьы урҭ рҭаҩра аҽахгара, иҳәаарку усурақәак рынагӡара азы испециалтәу азин рыҭара изиншәагам ала мап ацәкра мамзаргьы аҽахгара, лымкаалатәи акрырҳаҩы, мамзаргьы аиурист хаҿра змоу акрырҳаратә еиҿкаара русура азинеиҿкааратә формала изеиуоу иадҳәаланы рзинқәеи рызҿлымҳарақәеи рырмаҷра, иара убас, урҭ рхалазаҵәрала рхыхәара аҧкра, мамзаргьы изакәаным даҽакала урҭ русура аҽалархәрала аҧырхагахара, арҭ аумҭақәа амаҵурауаҩ имаҵуратә ҭагылазаара ихы иархәаны иҟаҵазар, –
шьауҕас ирзыҧҵәоуп ахараҧса шәагаала ҩажәа нызқь инаркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, уи инацҵаны ахараҧсагьы шәагаала ҩажәи хәба нызқь мааҭ рҟынӡа.
2. Арҭ аумҭақәа азакәанмч зоухьоу аӡбара азыӡба еилагарала иҟаҵазар, мамзаргьы уи акыр ҧхасҭа рнаҭазар, –
шьауҕас ирзыҧҵәоуп маҵураҭыҧқәаки усурҭақәаки рҿы аҭыԥ анкылареи ақәиҭымра ҿҳәарала хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
Азгәаҭа: абри ахы, ахәҭаҷқәа 172, 173, 177, 183, 188, 192, 193, 194 аламҵақәа егьырҭ зегьы рыҟны ашәагаа ду ҳәа, зышәагаа дуу ахарџь ҳәа, зышәагаа дуу алагала ҳәа, мамзаргьы зышәагаа дуу ауал ҳәа иҧхьаӡоуп ахәҧса, ахарџь, алагала, мамзаргьы ауал зегь неицҵаны ҧшьынҩажәа нызқь мааҭ иреиҳау; ҷыдала ирацәоу, мамзаргьы ҷыдала зышәагаа дуу ҳәа иҧхьаӡоуп ҩышә нызқь мааҭ иреиҳау.

Ахәҭаҷ 167. Адгьылқәа аҳәынҭқарра ахатәразы иамоу азин аилагара 

1. Хаҳәатәала адгьыл ампыҵахалара, мамзаргьы хаҳәатәала аиҭынҧсахлара, адгьыл аҭира-аахәара, ҳамҭас аҭара, шасыс аҿаҵара, иара убас, адгьылқәа рхатәразы аҳәынҭқарра иамоу азин еилазго даҽа ҟаҵамҭақәак, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Адгьыл иазкны ишзакәанрам дырны аилаӡарақәа рҭаҩра, Аҳәынҭқарра адгьылтә кадастр аҿы адгьылҧхьаӡара арбамҭақәа реицакра, мамзаргьы гәҭакыла адгьыл азы ашәахтәқәа реиҵатәра, арҭ аумҭақәа акыр рыҭныхразы (афидазы), мамзаргьы даҽа хатә зҿлымҳарак иазкны амаҵурауаҩ имаҵуратә ҭагылазаара ахархәарала иҟаиҵазар, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭықәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.

Ахәҭаҷ 168. Изакәандароу анаплакра 

1. Ҭаҩрада, мамзаргьы анаплакра аҭаҩразы иаԥу аҧҟарақәа реилагарала иҭаҩны анаплакратә усурақәа рынагӡара нап аркра, иара убас, аиуристтә хаҿрақәеи лымкаалатәи анаплакқәеи ҭазыҩуа аусбарҭахь ииашам арбамҭақәа зну аусшәҟәы идырны ашьҭра, мамзаргьы анаплакратә усурақәа испециалтәу азин (алицензиа), хымҧада ианаҭаху иҟаӡамкәа рынагӡара, мамзаргьы уи азин (алицензиа) адҵаҧҟақәа реилагарала аусура, урҭ ирыхҟьаны ауаатәыҩса, мамзаргьы аиҿкаара, мамзаргьы аҳәынҭқарра ахарџь ҕәҕәа роуазар, мамзаргьы урҭ аумҭақәа ирыбзоураны ахара зду ахашәалахәы рацәа алыргазар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Уи аумҭа:
а) еиҿкаау агәыҧ ала иҟаҵоу;
б) ҷыдала ирацәоу ахашәалахәы ахара зду иалыргазар, –
 шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 168.1. Ашыкьра хәмаррақәа реиҿкаараеи рымҩаҧгареи

(иалагалоуп Аҧсны Аҳәынҭқарра 10.03.2011 шықәсазтәи Азакәан N 2863-с-IV ала)

1. Аказино, ахәмарратә клубқәа, атотолизаторқәа реиҿкаара, ахәмарратә автоматқәа рхархәарала ашыкьра хәмаррақәа реиҿкаара, иара убас, акомпиутортә программа ҷыда ацхыраарала аинтернет глобалтә каҭақәа рҿы ахәмаррақәа, –
шьауҕас иазыҧҵәоуп ахараҧса шәагаала хәышә нызқь мааҭ, мамзаргьы ахақәиҭра алхәдатәра ҿҳәарала шықәсык инаркны ҩышықәса рҟынӡа, иара убас, аиҿкаареи амҩаҧгареи рзы хархәагас иҟаз амыругақәеи амаҭәахәқәеи рымхрала.
2. Урҭ аумҭақәа ҟаҵазар:
а) еиҿкаау агәыҧ ала;
б) ҷыдала ирацәоу ахашәала алгарала, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны ахараҧса шәагаала быжьшә нызқь инадыркны миллион мааҭ рҟынӡа, иара убас еидшыкьланы ахәмаррақәа реиҿкаареи рымҩаҧгареи рзы хархәагас иҟаз амыругақәеи амаҭәахәқәеи рымхра.

Ахәҭаҷ 169. Амаркерра зызум аалыхҭитәқәеи афатқәеи раарыхра, рыхәҳара, рыҵәахра, рымҩангара, мамзаргьы амаркерра зызум аҭитәқәа рыҭира

1. Аҧаршеи аҟаҵара иацәызыхьчо акцизтә маркақәа испециалтәу акциз еидкылагатә маркақәа рыла, хымԥада, амаркерра зыхәҭоу амаркақәа, мамзаргьы аиқәшәаратә дыргақәа рыла амаркерра зызум ааглыхҭитәқәеи аалыҵқәеи рыҭира хықәкыс иҟаҵаны, ирацәаны раарыхра, рыхәҳара, рыҵәахра, рымҩангара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны ахараҧса шәагаала ҩажәа нызқь мааҭ рҟынӡа.
2. Урҭ аумҭақәа ҟаҵазар:
а) еиҿкаау гәыҧҩык рыла,
б) ҷыдала идуу шәагаала, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь мааҭ рҟынӡа.

Ахәҭаҷ 170. Изакәандароу абанктә усура

1. Ҽҭаҩрада, мамзаргьы испециалтәу азин (алицензиа), уи хымҧада ианаҭаху, иамамкәа абанктә усура (абанктә аоперациақәа), мамзаргьы алициензиатә дҵаҧҟақәа еилаганы аусура, урҭ ирыхҟьаны ауаатәыҩса, мамзаргьы аиҿкаара, мамзаргьы аҳәынҭқарра ахарџь ҕәҕәа роузар, мамзаргьы урҭ аумҭақәа ирыбзоураны ахара зду ахашәалахәы рацәа алыргазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа, уи инацҵаны ахараҧса шәагаала ҩажәа нызқь мааҭ рҟынӡа, мамзаргьы уи ада.
2. Уи аумҭа:
а) еиҿкаау агәыҧ ала иҟаҵазар:
б) ҷыдала ирацәоу ахашәалахәы ахара зду иалигазар, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны амазара амхра, мамзаргьы уи ада.

Ахәҭаҷ 171. Амц наплакратә еиҿкаара

Амц наплакратә еиҿкаара, д.и., анаплакратә еиҿкаара, мамзаргьы абанктә усура аартра гәҭакыс иҟаӡамкәа акредитҧара аиура, ашәахтәқәа рҟынтә ахақәиҭра, даҽа мазарафеидак алгара, мамзаргьы ззин ыҟам еиҿкаарак алаҵәахра хықәкыс иҟаҵаны ауаатәыҩса, мамзаргьы аиҿкаара, мамзаргьы аҳәынҭқарра ахарџь ҕәҕәа рызҭоз икоммерциатәу аиҿкаара аартра, –
шьауҕас иазыҧҵәоуп ахараҧса шәагаала ҩажәи хәба нызқь инадыркны ҧшьынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 172. Ацәгьаура ала џьоукы идырҳаз аҧаратә хархәагақәа, мамзаргьы даҽа мазарак азакәан ҧшра рыҭара

1. Аҧаратә хархәагақәа, мамзаргьы даҽа мазарак ацәгьаура иалҵшәаны даҽа џьоукы ишдырҳаз заа идырны (абри Азакәанеидкыла ахәҭаҷқәа 188, 192, 193, 194, 195 рыла иазгәаҭоу ацәгьаурақәа раамҷыдарахаз), рымазаара, рхархәара, ишырҭаху рызныҟәара азакәанҧшра аҭара хықәкыс иҟаҵаны афинанстә операциақәа, мамзаргьы амазара иазку даҽа еиқәшаҳаҭрақәак раҧҵара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Уи аумҭа шәагаа дула аҟаҵара, – 
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны ԥшьышықәса рҟынӡа, уи инацҵаны ахараԥса шә-нызқь мааҭ рҟынӡа.
3. Абри ахәҭаҷ аҩбатәи ахәҭала иазҧхьагәаҭоу аумҭа ҟаҵазар:
а) заа еибыҳәаны гәыҧҩык рыла;
б) амаҵуратә ҭагылазаара ахархәарала, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны ахараҧса шәагаала шә-нызқь инадыркны хәышә нызқь мааҭ рыҟнӡа.
4. Абри ахәҭаҷ аҩбатәи, мамзаргьы ахҧатәи ахәҭақәа рыла иазҧхьагәаҭоу аумҭақәа еиҿкаау агәыҧ ала аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала быжьшықәса инадыркны жәашықәса рҟынӡа, уи инацҵаны ахараҧса шәагаала миллион мааҭ рҟынӡа.
Азгәаҭа. Акыр шәагаа змоу афинанстә операциа, мамзаргьы егьырҭ аҧаратәи амазаратәи еиқәшаҳаҭрақәа ҳәа абри Азакәанеидкыла ахәҭаҷқәа 172, 173 рыҟны иҧхьаӡоуп афинанстә операциеи аҧареи амазареи ирыдҳәалоу егьырҭ аиқәшаҳаҭрақәа рыхә хышә нызқь мааҭ ианырхыҳәҳәо инаркны.

Ахәҭаҷ 173. Ацәгьаура ала ирҳау аҧара, мамзаргьы даҽа мазарак изырҳаз ила азакәан ҧшра рыҭара

1. Ацәгьаура иалҵшәаны ирҳау аҧара, мамзаргьы даҽа мазарак (абри Азакәанеидкыла ахәҭаҷқәа 188, 192, 193, 194, 195 рыла иазҧхьагәаҭоу ацәгьаурақәа раамҷыдарахаз), изырҳаз ила афинанстә операциақәа рымҩаҧгара, мамзаргьы аҧареи егьырҭ амазарақәеи ирыдҳәалоу аиқәшаҳаҭрақәа раҧҵара, мамзаргьы урҭ аҧарақәеи амазарақәеи анаплакратә усурақәеи егьырҭ аекономикатә усурақәеи рҿы ахархәара рзура, –
шьауҕас ирзыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Урҭ аумҭақәа шәагаа дула рыҟаҵара, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала шә-нызқь мааҭ рыҟнӡа.
3. Абри ахәҭаҷ аҩбатәи ахәҭала иазҧхьагәаҭоу аумҭақәа ҟаҵазар:
а) заа еибыҳәаны гәыҧҩык рыла:
б) амаҵуратә ҭагылазаара ахархәарала, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны рҟынӡа ахараҧса шәагаала шә-нызқь инадыркны хәышә нызқь мааҭ рҟынӡа.
4. Абри ахәҭаҷ аҩбатәи, мамзаргьы ахҧатәи ахәҭақәа рыла иазҧхьагәаҭоу аумҭақәа еиҿкаау агәыҧ ала аҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа, уи инацҵаны ахараҧса шәагаала миллионк аԥара аҟынӡа.

Ахәҭаҷ 174. Заа идырны ацәгьаура ала ирҳау амазара аахәара мамзаргьы аҭира

1. Заа ақәмыргәыӷрала, идырны цәгьаурала ирҳау амазара аахәара мамзаргьы аҭира, –
шьауҕас ирзыҧҵәоуп ахараҧса шәагаала жәа-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла;
б) шәагаа дула, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа еиҿкаау агәыҧ ала, мамзаргьы амаҵуратә ҭагылазаара ахархәарала, мамзаргьы автомобил, ма ҷыдала идуу амазара иазкны рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 175. Закәандарала акредит амхра

1. Лымкаалатәи анаплакҩы, мамзаргьы акредиттә еиҿкаара анапхгаҩы, заа идырны анхара-нҵыра, аҭагылазаара иазкны, мамзаргьы аиҿкаара афинанстә ҭагылазаара ирызкны иҵабыргым адыррақәа абанк, мамзаргьы акредит ҧара змоу даҽакы иадгаланы закәандарала акредит ҧара амхра, мамзаргьы акредит ҧара амхреи ашәареи рзы аҧыжәазин иоура, насгьы уи аумҭа ала акредит ҧара ахьамихыз ахарџь аҭара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инаркны хәышықәса рҟынӡа.
2. Аҳәынҭқарратә специалла акы иазку акредит закәандарала амхра, насгьы уи акредит ҧарақәа изызкымыз ала аныхра, уи аумҭа ахарџь рацәа ауаатәыҩса, аиҿкаара, мамзаргьы аҳәынҭқарра ирнаҭар, –
шьауҕас иазыҧҵәоуп ахараҧса шәагаала шә-нызқь инаркны хышә нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны фышықәса рҟынӡа.

Ахәҭаҷ 176. Акредиттә уал ашәара цәгьахәыцрала аҽацәҧхьакра

Аиҿкаара анапхгаҩы, мамзаргьы атәылауаҩ шәагаа дула акредиттә уал ашәара, мамзаргьы аӡбара иаднакылаз уи иазку азыӡба азакәан мчы анаиу ашьҭахь хәы змоу ақьаадқәа акыр рыхшәаара цәгьахәыцрала аҽацәҧхьакра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны ҧшьышьықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь мааҭ рҟынӡа.

Ахәҭаҷ 177. Аиндаҭлара алмыршара, аҧкра, аҧыхра

1. Имонополиатәу ахә ҳаракқәа, мамзаргьы ахә лаҟәқәа рышьақәыргыларала, мамзаргьы уи адгыларала, аџьармыкьа аҩшарала, аџьармыкьахь анеира аҧкрала, аекономикатә ус знапы алаку раҟәыҭхарала, ахәҧсақәа акны рышьақәыргыларала, мамзаргьы уи адгыларала аконкуренциа алмыршара, аҧкра, мамзаргьы аҧыхра, насгьы урҭ аумҭақәа аҧхасҭа ду рхылҿиаазар, –
шьауҕас ирзыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа амаҵурауаҩ имаҵуратә ҭагылазаара ахархәарала, мамзаргьы заа еибыҳәаны гәыҧҩыла аҟаҵара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны...? (инырҵәаӡам)
3. Абри ахәҭаҷ актәи, мамзаргьы аҩбатәи ахәҭақәа рыҟны иазҧхьагәаҭоу аумҭақәа амч ахархәарала, мамзаргьы уи азы қәмақаррала, иара убас, атәым мазара абжьыхра ала, мамзаргьы аҧхасҭатәра ала, мамзаргьы уи азы қәмақаррала (дцаларала ацәгара адыргақәа анамам), мамзаргьы еиҿкаау агәыҧ ала рыҟаҵара, –
шьауҕас ирзыҧҵәоуп ахақәиҭра алхәдатәра, ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь мааҭ рҟынӡа.
Азгәаҭа: Абри ахәҭаҷ аҿы аԥхасҭа ду ҳәа иԥхьаӡоуп зеицҵалыҵ хышә нызқь мааҭ еиҳау аԥхасҭа.

Ахәҭаҷ 178. Дцаларала аиларӡара, мамзаргьы аилаӡара мап ацәкра

1. Атәым мазара аҧхасҭатәразы, мамзаргьы абжьыхразы қәмақаррала, иара убас, ааха змоу изинқәеи изҿлымҳарақәеи акыр ҧхасҭа рызҭаша иҟам-иным азҳәаразы қәмақаррала, мамзаргьы уи иҭахцәа рзинқәеи рызҿлымҳарақәеи акыр ҧхасҭа рыҭаразы қәмакаррала, (дцаларала ацәгара адыргақәа анамам), дцаларала аиларӡара, мамзаргьы аилаӡара мап ацәыркра, –
шьауҕас иазыҧҵәоуп ахараҧса шәагаала ҩажәа нызқь инадыркны ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ҟаҵазар:
а) амч ахархәарала;
б) еиҿкаау агәыҧ ала, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 179. Аҭитә (атауартә) дырга закәандарала ахархәара

1. Аҭитә атәым дырга, амаҵуратә дырга, аҭитә ахьҭыжьу ахьӡ, мамзаргьы уи еиҧшу аҷыдарақәа еиҧшқәоу аҭитәқәа рзы ахархәара, абри аумҭа акырынтә иҟаҵазар, мамзаргьы ахарџь ду ахылҿиаазар, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Аҧсны Аҳәынҭқарраҿы иҭаҩым аҭитә дырга, мамзаргьы уи аҭитә ахьҭыжьу аҭыҧхьӡы ирызкны агәҽанҵаратә маркерра закәандарала акырынтә ахархәара рзура, мамзаргьы уи аумҭа ахарџь ҕәҕәа ахылҿиаара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усура ҿҳәарала шықәсык аҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар заа еибыҳәаны гәыҧҩык ауаа рыла, мамзаргьы еиҿкаау агәыҧ ала, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны ахараҧса шәагаала ҩажәи жәаба нызқь инадыркны шә-нызқь мааҭ рыҟнӡа.
(Аҧсны Аҳәынҭқарра 18.07.2007 шықәсазтәи Азакәан N 1798-с-IX аредакциала)

Ахәҭаҷ 180. Аҳәынҭқарратә пробиртә дамыҕа аҟаҵара аҧҟареи уи ахарахәара аҧҟареи реилагара

1. Аҳәынҭқарратә пробиртә дамыҕа ақәиҭрада аҭыжьра аҭира, мамзаргьы ахархәара, иара убас, аҳәынҭқарратә пробиртә дамыҕа ҧаршеи акры аҭныхразы, мамзаргьы даҽа хатә зҿлымҳарак хықәкыс измоу аҭаны аҟаҵара мамзаргьы аҭира, –
шьауҕас ирзыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Уи аумҭа еиҿкаау агәыҧ ала иҟаҵоу, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 181. Акоммерциатә маӡақәеи, ашәахтә маӡақәеи, абанктә маӡақәеи зҵазкуа адырраҭарақәа закәандарала реизакреи, рыларҵәареи

1. Акоммерциатә маӡақәеи, ашәахтә маӡақәеи, абанк маӡақәеи ирызку аусшәҟәқәа рӡарала, хыхрала, мамзаргьы қәмақаррала, иара убас, изакәаным даҽакала адыррақәа реидкылара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба ныӡкь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Акоммерциатә шәахтә, мамзаргьы абанктә маӡа иазку, урҭ зтәу имеида ыҟамкәа уи знапы ианыз ила, мамзаргьы имаҵуратә лшарала, мамзаргьы иусуратә лшарала иоуртә иҟалаз адырра закәандарала ауаа рыларҵәара, мамзаргьы ахархәара, –
шьауҕас ирзыҧҵәоуп ахараҧса шәагаала ҩажәа нызқь инадыркны ҩынҩажәа нызқь мааҭ рҟынӡа уи инацҵаны маҵураҭыԥқәаки усурҭақәаки рҿы аҭыҧ нкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
3. Урҭ аумҭақәа ахарџь ҕәҕәа рхылҿиаауазар, мамзаргьы акры аҭныхра хықәкыс иаманы иҟаҵазар,–
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
4. Абри ахәҭаҷ аҩбатәи, мамзаргьы ахҧатәи ахәҭақәа рыла иазҧхьагәаҭоу аумҭақәа аҵыхәтәа баапсқәа рхылҿиаазар, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 182. Изанааҭтәу аспорттә еицлабрақәеи, икоммерциатәу (ибжьахәаахәҭратәу) лабҿабатәи аиндаҭларақәа реиҿкааҩцәеи урҭ рылахәцәеи рхыхра

1. Аспортсменцәа, аспорттә ӡбаҩцәа, азыҟаҵаҩцәа, акомандақәа рнапхгаҩцәа, изанааҭу аспорттә еицлабрақәа реиҿкааҩцәа, иара убас, лабҿабатәи акоммерциатә еиндаҭларақәа реиҿкааҩцәа аицлабрақәа рылҵшәа аиҭакра хықәкыс иаҭаны рхыхра, –
шьауҕас иазыҧҵәоуп ахараҧса шәагаала ҩажәа нызқь инаркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала фымз инадыркны шықәсык аҟынӡа.
2. Уи аумҭа еиҿкаау агәыҧ ала аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Хыхь иарбоу аицлабрақәа рылҵшәақәа реиҭакра хықәкыс иаҭаны аспортсменцәа ирыҭоу аҧара, хәы змоу ақьаад, мамзаргьы даҽа мазарак закәандарала агара, мамзаргьы иара убри хықәкыс иаҭаны аспортсменцәа ирыдҵоу амазаратә цхыраара ахархәара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ нкылара ақәиҭымра ҿҳәарала хышықәса рҟынӡа.
4. Абри ахәҭаҷ ахҧатәи ахәҭа аҟны иарбоу хықәкыс иаҭаны аспортсменцәа, аспорт ӡбаҩцәа, азыҟаҵаҩцәа, акомандақәа рнапхгаҩцәа, изанааҭтәу аспорттә еицлабрақәа егьырҭ алахәцәа, мамзаргьы ипрофессионалтәу аспорттә еицлабрақәеи реиҿкааҩцәа, иара убас, лабҿабатәи акоммерициатә (абжьахәаахәҭратә) еиндаҭларақәа реиҿкааҩцәа, мамзаргьы ажиури алахәцәа ирыдгалоу аҧара, хәы змоу ақьаад, мамзаргьы даҽа мазарак закәандарала ргара, мамзаргьы амазаратә ҟазшьа змоу ирыдҵоу ацхыраара изакәанымкәа рхархәара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ нкылара ақәиҭымра ҿҳәарала хышықәса рҟынӡа.

Ахәҭаҷ 183. Аҧсны Аҳәынҭқарра азакәанҧҵарала хәы змоу ақьаадқәа ирызкны ишьақәыргылоу адырраҭарақәа аинвестор, мамзаргьы хлаҧшра зуа аусбарҭақәа рзышьҭра цәгьахәыцрала аҽацәыҧхьакра 

Аемитент изку уи иҧара-ишьаратә нхамҩа, хәы змоу иқьаадқәа, иҟаиҵо аилаӡарақәа, иара убас, хәы змоу ақьаадқәа ирыдҳәаланы имҩаҧиго егьырҭ аоперациақәа ирызкны адырраҭара аинвестори хлаҧшра зуа аусбарҭеи рзышьҭра зыхәҭоу ауаҩытәыҩса цәгьахәыцрала иҽацәыҧхьакра, мамзаргьы заа идырны ихаҭәаам, мамзаргьы ииашам адырраҭара ашьҭра, насгьы арҭ аумҭақәа ауаатәыҩсеи, аиҿкаарақәеи, аҳәынҭқарреи ахарџь ду рнаҭазар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа.
Азгәаҭа. Абри ахәҭаҷ аҟны ахарџь ду ҳәа иҧхьаӡоуп хышә нызқь мааҭ ианреиҳаха инаркны.

Ахәҭаҷ 184. Иҧаршеиу аҧареи хәы змоу ақьаадқәеи рҭыжьреи рыҭиреи

1. Иҧаршеиу абанктә билеҭқәа, еихалыху аҟәрышьқәа, аҳәынҭқарратә хәы змоу ақьаадқәа, мамзаргьы егьырҭ хәы змоу ақьаадқәа, мамзаргьы хәы змоу ақьаад атәым тәылатәи авалиутақәа рылхны рыҭира хықәкыс иаҭаны рҭыжьра, мамзаргьы рыҭира, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа, уи инацҵаны ахараҧса шәагаала хышә нызқь мааҭ рҟынӡа.
2. Урҭ аумҭақәа шәагаа дула рыҟаҵара, –
 шьауҕас ирзыҧҵәоуп ахақәиҭра алхәдатәра ҿҳәарала быжьшықәса инадыркны жәаҩа шықәса рҟынӡа, уи инацҵаны ахараҧса шәагаала хәышә нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа еиҿкаау гәыҧҩыла рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа, уи инацҵаны амазара амхреи.

Ахәҭаҷ 185. Иҧаршеиу акредиттә, мамзаргьы аҳасабкратә картақәа, мамзаргьы егьырҭ ашәагатә усқьаадқәа рҭыжьра, мамзаргьы рыҭира

1. Иҧаршеиу акредиттә, мамзаргьы аҳасабкратә картақәа, иара убас, хәы змам, аха ишәагатә усқьаадқәоу рыҭира хықәкыс иаҭаны рҭыжьра, мамзаргьы рыҭира, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны фышықәса рҟынӡа, уи инацҵаны ахараҧса шәагаала шә-нызқь инадыркны хышә нызқь мааҭ рҟынӡа.
2. Абарҭ аумҭақәа еиҿкаау гәыҧҩыла рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны амазара амхра.

Ахәҭаҷ 186. Аконтрабанда

(Абри ахәҭаҷ ахархәара иазку шәахәаҧш Аҧсны Иреиҳаӡоу Аӡбара Апленум 12.09.2012 шықәсазтәи ақәҵара N 1).

1. Аконтрабанда, д.и., хыҧхьаӡара рацәала, абри ахәҭаҷ аҩбатәи ахәҭаҟны иарбоу раамҷыдарахаз, аҭитәқәеи даҽа маҭәарқәаки аҳазалхратә хлаҧшра инавганы, мамзаргьы иацәыҵәахны, мамзаргьы аусқьаадқәеи, аҳазалхырҭа аидентификациатә мыругақәеи мцла рхархәарала, мамзаргьы алаҳәара мап ацәкрала, мамзаргьы ииашам алаҳәара ала Аҧсны Аҳәынҭқарра аҳазалхратә ҳәаа ахгара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Аҧсны Аҳәынҭқарра аҳазалхратә ҳәаа инавганы, мамзаргьы иацәыҵәахны, мамзаргьы аусқьаадқәеи аҳазалхырҭа аидентификациатә мыругақәеи мцла рхархәарала, мамзаргьы алаҳәара мап ацәкрала, мамзаргьы ииашам алаҳәара ала Аҧсны Аҳәынҭқарра аҳазалхратә ҳәаа ахгаразы иҷыдоу аҧҟара ззышьақәыргылоу: иҕәҕәоу, ишҳаму, ауаҩы ирҳәарах иаҧырхагоу, иҧжәауа арадиоактивтә маҭәашьарқәа, арадиациатә чмазара ахыҵхырҭақәа, аиадертә маҭәарқәа, иҭҟьауа ахымца бџьарқәа, иҧжәо ашьақәыргылақәа, аџьаҧҳаны, хыҧхьаӡара рацәала ауаа ҭазырхо абџьар, уи абџьар аиҭагагатә хархәагақәа, Аҧсны Аҳәынҭқарра аҳазалхратә ҳәаа ахгаразы иҷыдоу аҧҟарақәа ззышьақәыргылоу даҽа бџьарк, даҽа еибашьыгатә техникак, иара убас, Аҧсны Аҳәынҭқарра аҳазалхратә ҳәаа ахгаразы иҷыдоу аҧҟарақәа ззышьақәыргылоу хыҧхьаӡара рацәала ауаа ҭазырхо абџьар аҧҵаразы зда ҧсыхәа амам амыругақәеи алыхгақәеи, стратегиала акыр зҵазкуа иаӡоу алыхга, урҭ реиҭагагатә хархәагақәа, мамзаргьы ахә ҳарак змоу акультуратә маҭәарқәа риагара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны амазара амхра, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа ҟаҵазар:
а) амаҵурауаҩ имаҵуратә ҭагылазаара ихы архәарала;
б) аҳазалхратә хлаҧшра знапы иану изкны амч ахархәарала, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны амазара амхра.
4. Абри ахәҭаҷ актәи, аҩбатәи, мамзаргьы ахҧатәи ахәҭақәа рҿы иазҧхьагәаҭоу аумҭақәа еиҿкаау агәыҧ ала аҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала быжьшықәса инадыркны жәаҩа шықәса рҟынӡа, уи инацҵаны амазара амхра.
Азгәаҭа. Абри ахәҭаҷ актәи ахәҭаҟны иарбоу аумҭа идуу хыҧхьаӡарала иҟаҵоуп ҳәа иҧхьаӡоуп еиҭагоу амаҭәарқәа рыхә ҩышәи ҩынҩажәи жәаба нызқь мааҭ ианреиҳаха инаркны.
(Аҧсны Аҳәынҭқарра 07.08.2012 шықәсазтәи Азакәан N 3187-с-V аредакциала)

Ахәҭаҷ 187. Зыхә ҳараку аихақәа, иҧсабаратәу зыхә ҳараку ахаҳәқәа, мамзаргьы абырлаш изакәанымкәа реиҭарсра

1. Аҧсны Аҳәынҭқарра азакәанҧҵарала зыхә ҳараку аихақәеи, иҧсабаратәу зыхә ҳараку ахаҳәқәеи, абырлаши ирыдҳәаланы ишьақәыргылоу аҧҟарақәа еилазго аилаӡарақәа раҧҵара, иара убас, зыхә ҳараку аихақәеи, иҧсабаратәу зыхә ҳараку ахаҳәқәеи, абырлаши изеиҧшразаалакгьы, урҭ рахьтә ахьиратәии, абзазаратә аалыҵқәеи аихаҷамаҷеи аламҵакәа, закәандарала рыҵәахра, рымҩангара, мамзаргьы рышьҭра, –
шьауҕас ирзыҧҵәоуп ахараҧса шәагаала ҩынҩажәи хәба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Урҭ аумҭақәа ҟаҵазар:
а) шәагаа дула;
б) еиҿкаау агәыҧ ала, мамзаргьы заа еибыҳәаны гәыҧҩык рыла, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала хышә нызқь мааҭ рҟынӡа.

Ахәҭаҷ 188. Аиҿкаарақәеи, ауаатәыҩсеи зшәара рыхәҭоу аҳазатә шәатәқәа рҽацәыҧхьакра

1. Аиҿкаарақәа, иара убас, ауаатәыҩса зшәара шәагаа дула ирыхәҭоу аҳазатә шәатәқәа аҽацәҧхьакра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла,
б) ҷыдала идуу шәагаала, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.
Азгәаҭа. Зшәара ахәҭоу аҳазатә шәатәқәа шәагаа дула аҽацәыҧхьакроуп ҳәа иҧхьаӡоуп ишәам аҳазатә шәатәы ҩынҩажәи жәаба нызқь ианреиҳаха инаркны; ҷыдала идуу ашәагаа ҳәа иҧхьаӡоуп ишәам аҳазатә шәатәы шәи ҩынҩажәи жәаба нызқь мааҭ ианреиҳаха инаркны.

Ахәҭаҷ 189. Акәатрахара (абанкротство) аан изиншәагам аҟаҵамҭақәа 

1. Амазара, амазаратә зинқәа, мамзаргьы амазаратә уалҧшьақәа, амазара иазку адыррақәа – амазара ашәагаа уи ахьыҟоу аҭыҧ реиҧш амазаратә зинқәеи амазаратә уалҧшьақәеи ирызку даҽа дыррақәак рцәырымгара, амазара даҽа џьоукы рыҭара, аҭира, мамзаргьы аҧхасҭатәра, иара убас, аиурист хаҿра змоу анаплакра, мамзаргьы хазхаҭалатәи анаплакҩы рекономикатә ҭагылазаара зныҧшуа ахәшьадратәқәеи егьырҭ ахыҧхьаӡаларатә қьаадқәеи рыҵәахра, рыҧхасҭатәра, мамзаргьы реицакра, урҭ аумҭақәа акәатрахара адыргақәа анцәырҵ нахыс иҟаҵазар, насгьы ахарџь ҕәҕәа рхылҿиаауазар, –
шьауҕас ирзыҧҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа, уи инацҵаны ахараҧса шәагаала хынҩажәа нызқь мааҭ рҟынӡа.
2. Аиурист хаҿра змоу анаплакра ахарџь ала уи анаплакра анапхгаҩы, мамзаргьы аиҿкааҩ (алахәылаҩ), иара убас, хазхаҭалатәи анаплакҩы заа идырны, егьырҭ алахәылацәа рхарџь ала изиншәагамкәа лахәылацәақәак ԥаралатәи рыдҵаԥҟақәа акәатрахара адыргақәа анцәырҵ нахыс инаигӡазар, насгьы уи аумҭа ахарџь ҕәҕәа егьырҭ алахәылацәа ирнаҭазар, –
 шьауҕас иазыҧҵәоуп ахақәиҭра алхәдатәра ҿҳәарала шықәсык аҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 190. Гәҭакылатәи акәатрахара

Гәҭакылатәи акәатрахара, д.и., аиуристтә хаҿра змоу анаплакра анапхгаҩы, мамзаргьы аиҿкааҩ (анаплакҩы), мамзаргьы хазхаҭалатәи анаплакҩы заа ргәы иҭакны идырҿиазар аиуристтә хаҿра змоу анаплакра, мамзаргьы хазхаҭалатәи анаплакҩы акредиторцәа рҿаҧхьа аҧаратә хыдҵақәа, иара убас, хымҧадатәи ашәатәқәа рзы руалҧшьақәа ихарҭәааны рынагӡара рылзмыршо аҭагылазаашьа насгьы уи аумҭа ахарџь ду рнаҭазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны фышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 191. Имцу акәатрахара

Имцу акәатрахара, д.и., аиурист хаҿра змоу анаплакра анапхгаҩы, мамзаргьы хазхаҭалатәи аиҿкааҩ рыла заа идырны, урҭ нанамгашәа (алшара рымамшәа) инарҭбааны иаартны ахарџь ду зхылҿиааз амц рылаҳәара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны фышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 192. Ауалқәеи егьырҭ аизгатәқәеи ршәара ауаҩытәыҩса иҽацәыҧхьакра

Ахәҭаҷ 192 амчра аҭара иазку шәахәаԥш 10.01.2007 шықәсазтәи Аԥсны Аҳәынҭқарра Азакәан N 1556-c-XIV ахәҭаҷ 5 (12.07.2007 шықәсазтәи аредакциала)

1. Ашәахтәқәеи егьырҭ аизгатәқәеи ирызку Аҧсны Аҳәынҭқарра азакәанҧҵара инақәыршәаны ауаҩытәыҩса иҟынтәи зцәыргара хымҧадоу ашәахтә декларациа, мамзаргьы даҽа усқьаадк ацәырымгарала, мамзаргьы ауалшәахтә декларациа, мамзаргьы уи иеиҧшу даҽа усшәҟәык имцу адыррақәа рарбарала ашәахтәқәеи егьырҭ аизгатәқәеи шәагаа дула ршәара аҽацәыҧхьакра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ҟаҵазар иҷыдоу шәагаа дула, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭа: Абри ахәҭаҷ аҟны идуу ашәагаа ҳәа иҧхьаӡоуп инеиҧынкыланы хышықәса рыҩнуҵҟа ауалқәеи ашәахтәқәеи аизгатәқәеи неицҵаны ҩажәи жәаба нызқь мааҭ иреиҳазар, насгьы, ишәам ашәахтәқәеи аизгатәқәеи неидкыланы иарбоу аамҭазы ишәатәыз ашәахтәқәеи аизгатәқәеи рҟынтәи жәанаӡынк инархыҳәҳәо иҟазар; иҷыдоу ашәагаа ду ҳәа иҧхьаӡоуп инеиҧынкыланы хышықәса рыҩныҵҟа ашәахтәқәеи аизгатәқәеи неицҵаны шәи ҩынҩажәи жәаба нызқь мааҭ иреиҳазар, насгьы, ишәам ашәахтәқәеи аизгатәқәеи неидкыланы иарбоу аамҭазы ишәатәыз ашәахтәқәеи аизгатәқәеи рҟынтәи ҩажәа наӡын инархыҳәҳәо иҟазар.
	
Ахәҭаҷ 193. Ауалқәеи егьырҭ ашәахтәқәеи ршәара аиҿкаарақәа рҽацәыҧхьакра

Ахәҭаҷ 193 амчра аҭара иазку шәахәаԥш 10.01.2007 шықәсазтәи Аԥсны Аҳәынҭқарра Азакәан N 1556-c-XIV ахәҭаҷ 5 (12.07.2007 шықәсазтәи аредакциала

1. Ашәахтәқәеи егьырҭ аизгатәқәеи ирызку Аҧсны Аҳәынҭқарра азакәанҧҵара инақәыршәаны зцәыргара хымҧадоу ауалшәахтә декларациа, мамзаргьы даҽа усшәҟәык ацәырымгарала, мамзаргьы ауалшәахтә декларациа, мамзаргьы даҽа усшәҟәык аҿы имцу адыррақәа рарбарала ашәахтәқәеи егьырҭ аизгатәқәеи ршәара хыҧхьаӡара рацәала аиҿкаарақәа рҽацәыҧхьакра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Уи аумҭа ҟаҵазар:
а) заа еибыҳәаны гәыҧҩыла;
б) иҷыдоу шәагаа дула, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.
(Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
Азгәаҭа. Абри ахәҭаҷи, 194-тәи ахәҭаҷи рҿы ашәагаа ду ҳәа иҧхьаӡоуп инеиҧынкыланы хышықәса рыҩныҵҟа ашәахтәқәеи аизгатәқәеи неицҵаны шәи ҩынҩажәи жәаба нызқь мааҭ иреиҳазар, насгьы ишәам ашәахтәқәеи аизгатәқәеи неидкыланы иарбоу аамҭазы ишәатәыз ашәахтәқәеи аизгатәқәеи рҟынтәи жәанаӡынк инархыҳәҳәо иҟазар, мамзаргьы хышә нызқь мааҭ иреиҳазар; ҷыдала идуу ашәагаа ҳәа иҧхьаӡоуп инеиҧынкыланы хышықәса рыҩныҵҟа ашәахтәқәеи аизгатәқәеи неицҵаны хышә нызқь мааҭ иреиҳазар, насгьы ишәам ашәахтәқәеи аизгатәқәеи неидкыланы иарбоу аамҭазы ишәатәыз ашәахтәқәеи аизгатәқәеи рҟынтәи ҩажәа наӡын инархыҳәҳәозар, мамзаргьы хәышә нызқь мааҭ иреиҳазар.

Ахәҭаҷ 194. Ашәахтәқәа рагент иуалҧшьақәа рынамыгӡара

1. Ашәахтәқәеи егьырҭ аизгатәқәеи ирызку Аҧсны Аҳәынҭқарра азакәан инақәыршәаны ашәахтәқәеи аизгатәқәеи ауалшәаҩы иҟынтәи рыҧхьаӡара, рықәынкылара нас изыхәҭоу абиуџьет (ибиуџьеттәым афонд) ахь ашьҭразы ашәахтәқәа рылхҩы иду ауалҧшьақәа ихатәы зҿлымҳарақәа ирыхҟьаны шәагаа дула рынамыгӡара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.
2. Абри аумҭа ҟаҵазар иҷыдоу шәагаа дула, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны фышықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.

Ахәҭаҷ 195. Ашәахтәқәеи егьырҭ аизгатәқәеи рықәҵара ззыҧҵәоу аиҿкаареи хазхаҭалатәи анаплакҩи ирхатәу аҧареи амазареи рцәырымгара.

Ашәахтәқәеи егьырҭ аизгатәқәеи ирызку Аҧсны Аҳәынҭқарра азакәан инақәыршәаны ашәахтәқәеи егьырҭ аизгатәқәеи рықәҵара ззыҧҵәоу аиҿкаарақәеи хазхаҭалатәи анаплакқәеи ирхатәу аҧара, мамзаргьы амазара, урҭ зхатәу, мамзаргьы аиҿкаара анапхгаҩы, мамзаргьы уи аиҿкаара аусбарҭаҿы аус зуа иреиуоу, мамзаргьы хазхаҭалатәи анаплакҩы рыла ацәырымгара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.


23-тәи ахы. АКОММЕРЦИАТӘ ЕИҾКААРАҚӘЕИ ЕГЬЫРҬ АИҾКААРАҚӘЕИ РМАҴУРАТӘ ЗҾЛЫМҲАРАҚӘА ИРҦЫНГЫЛО АЦӘГЬАУРАҚӘА

Ахәҭаҷ 196. Анагӡаратә мчы цәгьашақә ахархәара

1. Акоммерциатәқәеи егьырҭ аиҿкаарақәеи рҿы анапхгаратә мчра анагӡара зду ауаҩытәыҩса урҭ аиҿкаарақәа рызҿлымҳарақәа рҿагыларала ихазы, мамзаргьы даҽаӡәы изы афеида, мамзаргьы аҧыжәаратә зин алхра, мамзаргьы даҽаџьоукы ааха рыҭара хықәкыс иҟаҵаны инагӡаратә мчы ахархәара насгьы, абри аумҭа ала ауаатәыҩса, аиҿкаара, мамзаргьы закәанла ихьчоу ауаажәларреи аҳәынҭқарреи рызҿлымҳарақәа акыр ааха рыҭара, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Уи аумҭа ахылҿиаа бааҧсқәа аҵыхәтәахазар, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭақәа: 1. Абри ахы ахәҭаҷқәа, иара убас, абри Азакәанеидкыла ахәҭаҷ 190 рҿы Акоммерциатәқәеи егьырҭ аиҿкаарақәеи рҿы анапхгаратә мчра анагӡара зду ҳәа дыҧхьаӡоуп акоммерциатә еиҿкаараҿы, ахатәра формас иамазаалакгьы, иҳәынҭқарратәым, аҭыҧантәи инапхгаратәым иамуниципалтәу усҳәарҭам рҿы ҭышәынтәаларала, мамзаргьы аамҭала, мамзаргьы иҷыдоу анагӡаратә мчрала аиҿкаара-дҵақәҵаратә, мамзаргьы анхамҩанапхгаратә уалҧшьақәа назыгӡо ауаҩытәыҩса.
2. Абри ахәҭаҷ, мамзаргьы абри ахы аҿтәи егьырҭ ахәҭаҷқәа рыла иарбоу аумҭа ала иҳәынҭқарратәым, мамзаргьы имуниципалтәым, ҷыдала икоммерциатәу аиҿкаара мацара ааха аиузар усҟан ашьаустә шьҭахҭакра мҩаҧгахоит ари акоммерциатә еиҿкаара иаланагало арзаҳал ала, мамзаргьы уи аиҿкаара ақәшаҳаҭра ала.
3. Абри ахәҭаҷ, мамзаргьы абри ахы аҿтәи егьырҭ ахәҭаҷқәа рыла иарбоу аумҭа ала ааха рыҭазар егьырҭ аиҿкаарақәа, иара убас, ауаатәыҩса, ауаажәларра, аҳәынҭқарра усҟан ашьаустә шьҭахҭакра мҩаҧгахоит азеиҧштә ҧҟарақәа рыла.

Ахәҭаҷ 197. Акоммерциатә хыхра (ҵарҭышала ахыхра)

1. Акоммерциатә, мамзаргьы даҽа еиҿкаарак аҿы анапхгаратә уалҧшьа назыгӡо ауаҩытәыҩса, закәандарала имаҵуратә ҭагылазаара иадҳәаланы ихатә уск ирҟаҵара иазкны аҧара, мамзаргьы хәы змоу ақьаад, мамзаргьы даҽа мазарак иҭара, иара убас, амазаратә ҟазшьа змоу ацхыраара иҭара, мамзаргьы бзиарак изура, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа. 
2. Урҭ аумҭақәа ҟаҵазар заа еибыҳәаны гәыҧҩыла, мамзаргьы еиҿкаау агәыҧ ала, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны ҧшьышықәса рҟынӡа
3. Акоммерциатә, мамзаргьы даҽа еиҿкаарак аҿы анапхгаратә усурақәа назыгӡо ауаҩытәыҩса инаигӡо амаҵура иадҳәаланы хатә уск аӡәы изыҟаҵаразы аҧара, хәы змоу ақьаадқәа, закәандарала иҭара, иара убас, закәандарала амазаратә ҟазшьа змоу ацхыраара ирҭаз, мамзаргьы изыруз абзиара ихы архәара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
4. Абри ахәҭаҷ ахҧатәи ахәҭаҿы иазҧхьагәаҭақәоу аумҭақәа ҟаҵазар:
а) заа еибыҳәаны гәыҧҩыла, мамзаргьы еиҿкаау агәыҧ ала;
б) изакәаным адҵаԥҟаҟаҵара иадҳәаланы, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы маҵураҭыҧкәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭа: Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа ҟазҵаз ашьаустә ҭакԥхықәра аҟынтәи ихы дақәиҭхоит дцаларала акәзар иҟаиҵаз шыҟаиҵаз, мамзаргьы иҟаҵоу аумҭа хыхрала ишыҟаҵоу атәы зҳәо арзаҳал хатә гәаҧхарала иалеигалазар ашьаус ахацыркра азин змоу аусбарҭахь.


IX аҟәша. АУААЖӘЛАРРАТӘ ШӘАРҬАДАРЕИ АУААЖӘЛАРРА РҲӘОУЕИҚӘШӘАРЕИ ИРҦЫНГЫЛО АЦӘГЬАУРАҚӘА

24-тәи ахы. АУААЖӘЛАРРАТӘ ШӘАРҬАДАРА ИАҦЫНГЫЛО АЦӘГЬАУРАҚӘА

Ахәҭаҷ 198. Аршәарӡыӡара

1. Аршәарӡыӡаратә, д.и., ауаажәларратә шәарҭадара аҧырхагахара, ауааҧсыра (ауаатәыҩса) ргәыҭҟьара, мамзаргьы амчратә ҟәша иаднакылараны иҟоу аҳасабтә аиҵаҟьаразы даҽакала қәымчрак азура хықәкыс иаҭаны ауаарацәа рҭархареи амазара акыр ҧхасҭа азҭашеи аҧжәарақәеи абылрақәеи рымҩаҧгара, мамзаргьы ауаажәларра ашәарҭара иҭазыргылаша аҭагылазаашьа аҧҵара, иара убас, урҭ реиҧш иҟоу аусқәа рымҩаҧгаразы ақәмақарра, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны амазара амхра.
2. Уи аумҭа ҟаҵазар:
а) заа еибыҳәаны гәыҧҩык ауаа рыла;
б) амцабџьар ахархәарала, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа, уи инацҵаны амазара амхра.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа еиҿкаау агәыҧ ала иҟаҵазар, мамзаргьы машәырла ауаҩы дҭахазар, мамзаргьы ихьанҭоу даҽа ҵыхәтәак рхылҿиаазар, –
шьауҕас иазыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, уи инацҵаны амазара амхрала, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.
Азгәаҭа. Аршәарӡыӡаратә акт армазеира иалахәу ауаҩытәыҩса ашьаустә ҭакҧхықәра аҟынтәи ихы дақәиҭтәхоит, уи ианаамҭаз Амчратә ҟәшақәа ргәырҽанҵарала, мамзаргьы даҽа хкык ала аршәарӡыӡаратә акт анагӡара аҧырҟәҟәаазар, насгьы армазеираан зыҟаҵара дахьӡахьаз аумҭа даҽа цәгьаурак аилазааратә дыргақәа амамзар.

Ахәҭаҷ 199. Аршәаӡыӡаратә ҟазшьа змоу ацәгьаурақәа рыҟаҵара ауаҩытәыҩса иалагалара, мамзаргьы урҭ ацәгьаурақәа рыҟаҵаразы даҽа цхыраарак аҭара.
1. Абри ашьаустә Закәанеидкыла анаҩстәи ахәҭаҷқәа: 198, 200, 202, 205, 276, 369 рҿы иарбоу ацәгьаурақәа рыҟаҵара ауаҩытәыҩса иалагалара, мамзаргьы уи ауаҩытәыҩса аршәарӡыӡаратә еиҿкаара аҽалархәра иаҧшьгара, бџьарла еибыҭара, мамзаргьы хыхь иарбоу ацәгьаурақәа рыҟаҵаразы иазыҟаҵара, иара убас, аршәарӡыӡаратә акт, мамзаргьы аршәарӡыӡаратә еиҿкаара афинанстә цхыраара рыҭара, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
2. Хыхь иарбоу аумҭақәа амаҵуратә ҭагылазаарақәа ахархәара рзуны рыҟаҵара, –
шьауҕас иазыҧҵәоуп ахақәиҭра алхәдатәра ҿҳәарала быжьшықәса инадыркны жәохә шықәса рҟынӡа.
Азгәаҭа. Абри ахәҭаҷ ала иарбоу ацәгьаурақәа ҟазҵаз ауаҩытәыҩса ашьаустә ҭакԥхықәра аҟынтәи ихы дақәиҭтәхоит уи хатәгәаҧхарала ианаамҭоу амчра аҟәшақәа адырра рыҭарала, мамзаргьы даҽа хкык ала аршәарӡыӡаратә акт, иара убас, абри ахәҭаҷ аҿы иарбоу аршәарӡыӡаратә ҟазшьа змоу ацәгьаурақәа рынагӡара аҧырҟәҟәаара ихы иалиршазар, иара убас, иара иумҭа даҽа цәгьаурак аилазааратә дыргақәа амамзар.

Ахәҭаҷ 200. Ашасы игара (имҵарсра)

1. Ашасы игара, д.и., аҳәынҭқарра аиҿкаара, мамзаргьы атәылауаҩ (ауаҩытәыҩса) акы ирҟаҵара, мамзаргьы иҟарҵарц ирыхәҭоу акы рмырҟаҵара хықәкыс иаҭаны шасыс ауаҩы игара, мамзаргьы иаанкылара, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
2. Урҭ аумҭақәа ҟаҵазар:
а) гәыҧҩыла заа еибыҳәаны;
б) агәабзиареи, аҧсҭазаареи рзы ишәарҭоу амч ахархәарала;
в) абџьар, мамзаргьы бџьар ҳасабала зныҟәгара ауа маҭәарк ахархәарала;
г) зықәра наӡам заа идырны шасыс игарала;
д) аҧҳәыс лцәа шылтәым дырны шасыс лгарала;
з) ҩыџьа, мамзаргьы ҩыџьа инареиҳаны шасыс ргарала;
и) афеида алхра азхәыцрала, мамзаргьы қьырала, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа еиҿкаау агәыҧ ала иҟаҵазар, мамзаргьы урҭ аумҭақәа ирхылҿиаазар ауаҩытәыҩса машәырла иҧсра, мамзаргьы ицәгьоу даҽа ҵыхәтәак, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа, насгьы амазара амхра.
Азгәаҭа. Хатәгәаҧхарала, мамзаргьы амчра адҵаԥҟала ашасы доузыжьыз ауаҩытәыҩса, насгьы уи иумҭа аҟны даҽа цәгьаурак аилазаара адыргақәа ыҟамзар, ашьаустә ҭакҧхықәра аҟынтәи ихы дақәиҭтәхоит.

Ахәҭаҷ 201. Аршәарӡыӡаратә акт ыҟоушәа амцдырра аҟаҵара

Аҧжәара (артҟәацра), абылра, мамзаргьы ауаа ҭазырхо, амазаратә акыр ҧхасҭа зыхҟьо, ауаажәларразы ашәарҭара зхылҿиаауа даҽа ҭагылазаашьак рырмазеирақәа цауашәа амц дырра аҟаҵара, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.

Ахәҭаҷ 202. Изакәандароу архәҭа аҧҵара, мамзаргьы уи архәҭа аҽалархәра

1. Закәанла иарбам, бџьарла еибыҭоу архәҭа (аидҵара, аотриад, адружина, мамзаргьы даҽа гәыҧк) аҧҵара, иара убас, уи архәҭа напхгара аҭара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.
2. Закәанла иарбам, бџьарла еибыҭоу архәҭа аҽалархәра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭа. закәандарала иаҧҵоу, бџьарла еибыҭоу архәҭа хатәгәаҧхарала иалҵны абџьар шьҭазҵаз алахәылаҩ ашьаустә ҭакҧхықәра аҟынтәи ихы дақәиҭтәхоит даҽа цәгьаурак аилазаара адыргақәа уи иумҭа иаламзар.

Ахәҭаҷ 203. Ақәыларатә гәыҧ (абандитра)

1. Ишьақәгылоу, бџьарла еибыҭоу ауаатәыҩсеи аиҿкаарақәеи рқәыларақәа хықәкыс иаҭаны иаҧҵоу агәыҧ, иара убас, уи агәыҧ (абанда) напхгара аҭара, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, уи инацҵаны ахараҧса шәагаала хышә нызқь мааҭ рҟынӡа.
2. Ишьақәгылоу, бџьарла еибыҭоу агәыҧ (абанда) алахәра, мамзаргьы уи агәыҧ имҩаҧнаго ақәыларақәа рыҽрылархәра, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ауаҩытәыҩса имаҵуратә ҭагылазаара ихы архәарала аҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа, уи инацҵаны амазара амхра.

Ахәҭаҷ 204. Ацәгьаура аилахәыра аҧҵара

1. Ибааҧсқәоу, мамзаргьы ҷыдала ибааҧсқәоу ацәгьаурақәа рымҩаҧгарақәа хықәкыс иаҭаны ацәгьауратә еилахәыра аҧҵара, иара убас, ацәгьауратә еилахәыра, мамзаргьы уи иаҵанакуа аҟәшатә еилазаарақәа напхгара рзура, мамзаргьы ибааҧсқәоуи ҷыдала ибааҧсқәоуи ацәгьаурақәа рымҩаҧгарақәа рызхәыцразы иаҧҵоу агәыҧқәа реиҿкааҩцәа, мамзаргьы урҭ рхаҭарнакцәа реидкылареи напхгара рыҭареи, –
шьауҕас ирзыҧҵәоуп ахақәиҭра алхәдатәра ҿҳәарала быжьшықәса инадыркны жәохә шықәса рҟынӡа, уи инацҵаны амазара амхра.
2. Ацәгьауратә еилахәыра алахәра, мамзаргьы еиҿкаау агәыҧқәа реиҿкааҩцәа, рнапхгаҩцәа, мамзаргьы еиҿкаау агәыҧқәа даҽа хаҭарнакцәак реидкылара, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәшықәса рҟынӡа, уи инацҵаны амазара амхра, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа амаҵуратә ҭагылазаара ахархәарала рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохәшықәса рҟынӡа, уи инацҵаны амазара амхра.
Азгәаҭа. Ацәгьауратә еилахәыра, мамзаргьы уи иаҵанакуа аҟәшатә еилазаарақәа, мамзаргьы аиҿкаарақәа реидҵарақәа реиҿкааҩцәа, рнапхгаҩцәа, мамзаргьы еиҿкаау агәыҧқәа егьырҭ рхаҭарнакцәа хатәгәаҧхарала ирылҵыз ауаҩытәыҩса (ауаҩҧсы), насгьы уи иумҭа аҟны даҽа цәгьаурак аилазаара адыргақәа ыҟамзар ашьаустә ҭакҧхықәра аҟынтәи ихы дақәиҭтәхоит.

Ахәҭаҷ 205. Аҕба, адәыҕба, мамзаргьы аҳаирплан амҵарсра

1. Аҕба, адәыҕба, аҳаирплан рымҵарсра, иара убасгьы аҕба, адәыҕьа аҳаирплан рымҵарсра хықәкыс иҟаҵаны рымпыҵахалара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
2. Арҭ аумҭақәа ҟаҵазар:
а) заа еибыҳәаны гәыҧҩык ауаатәыҩса рыла;
б) агәабзиареи аҧсҭазаареи рзы ишәарҭоу амч ахархәарала, мамзаргьы уи аҩыза амч ахархәаразы ақәмақарра ала;
в) абџьар, мамзаргьы бџьарк аҳасабала зныҟәгара ауа маҭәарк ахархәарала, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа еиҿкаау агәыҧ ала иҟаҵазар, мамзаргьы машәырла ауаҩытәыҩса иҧсра ахылҿиаазар, мамзаргьы ихьанҭоу аҵыхәтәақәа рхылҿиаазар, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа.

Ахәҭаҷ 206. Уаарацәалатәи аилахәарақәа

Еиларгьежьрала, былрала, амазара аҧхасҭатәрала, амцабџьар, иҧжәауа амаҭәашьарқәа, мамзаргьы ашьақәыргылақәа рхархәарала, иара убас, амчра ахаҭарнак бџьарла иҿагылара амҩаҧгарала ауаарацәатә еилахәарақәа реиҿкаара, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
2. Абри ахәҭаҷ актәи ахәҭала иазҧхьагәаҭоу уаарацәалатәи аилахәарақәа рылахәра, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
3. Амчра ахаҭарнак иҟаиҵо закәанлатәи адҵақәа ҽазҵәылхрала рынамыгӡареи, ҽазҵәылхрала ауаарацәатәи аилахәара аҽрылархәразы, иара убас, ауааҧсыра ааха рыҭаразы ааҧхьарақәа рыҟаҵара, –
шьауҕас иазыҧҵәоуп ахақәиҭра алхәдатәра ҿҳәарала хышықәса рҟынӡа.

Ахәҭаҷ 207. Агәымхара

1. Агәымхара, д.и., иаахтны ауаажәлар ҳаҭыр рықәымҵара аарҧшуа, абџьар, мамзаргьы бџьарра зуа даҽа маҭәарк ахархәарала ауаажәларратә ҧҟарақәа еилазго имҽыҕу ахымҩаҧгара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Уи аумҭа ҟаҵазар заа еибыҳәаны гәыҧҩык ауаатәыҩса рыла, мамзаргьы еиҿкаау ацәгьауратә гәыҧ ала, иара убас, амчра ахаҭарнак, мамзаргьы ауаажәларратә ҧҟарақәа рыхьчара зуалҧшьоу даҽаӡәы, мамзаргьы имҩаҧысуа аилагара аҧырҟәҟәаара зҽазызкыз ауаатәыҩса рҿагыларала, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса инадыркны быжьшықәса рҟынӡа.

Ахәҭаҷ 208. Авандализм (Ахәымгара)

Авандализм, д.и., ахыбрақәа, аханқәа, даҽа ргыларақәак хәымгала рызныҟәара, иара убас, азеиҧш мҩангагақәа рҿы, мамзаргьы даҽа зеиҧш ҭыҧқәак рҿы амазара аҧхасҭатәра, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.

Ахәҭаҷ 209. Ахархәаҩцәа афымцалашара рзоушьҭра закәандарала аанкылара, мамзаргьы уи армаҷра, мамзаргьы аҧсҭазаараҿы зда ҧсыхәа ыҟам егьырҭ ахыҵхырҭақәа рҟынтәи ахархәара аҟәыхра

1. Машәырла аҧхасҭа ҕәҕәа зыхҟьаз, агәабзиара ҕәҕәала еиҵазҟьаз, мамзаргьы ихьанҭоу даҽа хылҿиаак зыхҟьаз амаҵураҭыҧ иахагылоу ауаҩытәыҩса, мамзаргьы акоммерциатә мазара даҽа еиҿкаарак аҿы анапхгара знапы иану ауаҩытәыҩса ила ахархәаҩцәа афымцалашара рзоушьҭра закәандарала аанкылара, мамзаргьы уи армаҷра, иара убас, егьырҭ аҧсҭазаара еиқәыршәагатә хыҵхырҭақәа рҟынтәи ахархәара аҟәыхра, –
шьауҕас ирзыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Абарҭ аумҭақәа машәырла ауаҩы иҧсра рхылҿиаара, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ рынкылара ақәиҭымра ҿҳәарала хышықәса рҟынӡа.

Ахәҭаҷ 210. Аҧсҭазаара еиқәыршәагатә обиектқәа ихәарҭаданы рыҟаҵара

1. Афеида алхра хықәкыс иҟаҵаны, мамзаргьы гәымхала ахәыцра мзызс иаҭаны аенергетика, аелектроеимадара, анхарҭа-коммуналтә нхашәақәа, иара убас, егьырҭ аҧсҭазаара еиқәыршәагатә обиектқәа ррыбгара, рыҧҽра, мамзаргьы даҽакала ахархәаразы ихәарҭаданы рыҟаҵара, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инадыркны ҩышықәса рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла, –
б) амаҵурауаҩ имаҵураҭыҧ ихы архәарала, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа машәырла ауаҩы иҧсра ахылҿиаара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.

Ахәҭаҷ 211. Ашьхаратә, аргыларатә усурақәа, мамзаргьы даҽа усурақәак рымҩаҧгараан ашәарҭадаратә ҧҟарақәа реилагара

1. Ашьхаратә, аргыларатә усурақәа, мамзаргьы даҽа усурақәак рымҩаҧгараан ашәарҭадаратә ҧҟарақәа реилагара иахҟьаны ауаҩы игәабзиара машәырла ихьанҭоу, мамзаргьы бжьаратәла ихьанҭоу ааха аҭара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа иахҟьар ауаҩы машәырла иҧсра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи ахәҭаҿы иазҧхьагәаҭоу аумҭа ҩыџьа, мамзаргьы ҩыџьа инареиҳаны машәырла рыҧсра ахҟьара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа.
Азгәаҭа. Ирацәоу аҧхасҭа ҳәа абри ахы ахәҭаҷқәа рыҟны иҧхьаӡоуп шәи ҩынҩажәи жәаба нызқь мааҭ рыхә инеиҳау аҧхасҭа.

Ахәҭаҷ 212. Аҧжәаразы ишәарҭоу аобиектқәа, рҿы ашәарҭадара аҧҟарақәа реилагара

1. Аҧжәаразы ишәарҭоу аобиектқәа, мамзаргьы ацехқәа рҿы ашәарҭадаратә ҧҟарақәа реилагара иахҟьаны ирацәоу аҧхасҭа аҭара, мамзаргьы машәырла ауаҩы иҧсра ахҟьара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа машәырла ауаҩы иҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра, мамзаргьы уи ада.
3. Абри ахәҭаҷ актәи ахәҭаҿы иазҧхьагәаҭоу аумҭа ҩыџьа, мамзаргьы ҩыџьа инареиҳаны машәырла рыҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 213. Иҧжәауа, лассы амца зкуа амаҭәашьарқәеи апиротехникатә аалыҵқәеи ашәҟәы рҭагалара, рыҵәахра, рымҩаҧгара, ахархәара рзура рыҧҟарақәа реилагара

Иҧжәауа, лассы амца зкуа амаҭәашьарқәеи апиротехникатә аалыҵқәеи ашәҟәы рҭагалара, рыҵәахра, рымҩаҧгара, ахархәара рзура рыҧҟарақәа реилагара, иара убас, почтала, мамзаргьы аидарамҩангагала (багажла) закәандарала рышьҭра, насгьы арҭ аумҭақәа машәырла ирыхҟьазар ауаҩы игәабзиара ихьанҭоу ааха аиура, мамзаргьы аҧсра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 214. Абылра ашәарҭадара аҧҟарақәа реилагара

1. Мцала амашәыр аҟамлара иахылаҧшуа ауаҩытәыҩса иҟаиҵаз аҧҟарақәа реилагара иахҟьаны ауаҩы игәабзиара ихьанҭоу, мамзаргьы бжьаратәла ихьанҭоу ааха машәырла аиура, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа машәырла иахҟьазар ауаҩы иҧсра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи ахәҭа аҿы иазҧхьагәаҭоу аумҭа иахҟьазар ҩыџьа, мамзаргьы ҩыџьа инареиҳаны рыҧсра, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, мамзаргьы уи ада.

Ахәҭаҷ 215. Аиадертә материалқәеи ирадиоактивтәу амаҭәашьарқәеи закәандарала реиҭарсра

1. Аиадертә материалқәеи арадиоактивтә маҭәашьарқәеи закәандарала раахәара, рыҵәахра, рхархәара, даҽаӡә имадара (иҭара), мамзаргьы аиадертә маҭәарқәеи арадиоактивтә маҭәашьарқәеи реимҿыхра, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса рҟынӡа.
2. Абри ахәҭаҷ актәи ахәҭала иазҧхьагәаҭоу аумҭа иахҟьазар ауаҩы машәырла иҧсра, мамзаргьы аҵыхәтәа бааҧс ахылҿиаара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭа иахҟьазар ҩыџьа, мамзаргьы ҩыџьа инареиҳаны ауаа машәырла рыҧсра, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәтаҷ 216. Аиадертә материалқәа, мамзаргьы арадиоактивтә маҭәашьарқәа рӡара, мамзаргьы аиуразы аԥҟадҵаҟаҵара

Аиадертә материалқәа, мамзаргьы арадиоактивтә маҭәашьарқәа рӡара, мамзаргьы урҭ риуразы аԥҟадҵаҟаҵара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла;
б) амаҵурауаҩ имаҵуратә ҭагылазаара ихы архәарала;
в) аҧсҭазаареи агәабзиареи рзы ишәарҭоу амч ахархәарала, мамзаргьы уи амч ахархәаразы қәмақаррала, –
 шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны быжьшықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) еиҿкаау агәыҧ ала;
б) аҧсҭазаареи агәабзиареи рзы ишәарҭоу амч ахархәарала, мамзаргьы уи амч ахархәаразы қәмақаррала, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны амазара амхра.
 
Ахәҭаҷ 217. Закәандарала абџьар, ихадоу уи ахәҭақәа, аџьаҧҳаны, иҧжәо амаҭәашьарқәа, артҟәацга, ашьақәгылақәа раахәара, даҽаӡәы иҭара (имадара), рыҭира, рыҵәахра, рымҩангара, рныҟәгара

1. Закәандарала амцабџьар, ихадоу уи ахәҭақәа, аџьаҧҳаны (ацхаара зҭам абџьар, ихадоу уи ахәҭақәа, уи иаго аџьаҧҳаны аламкәа), иҧжәауа амаҭәашьарқәа, артҟәацгатә шьақәгылақәа раахәара, даҽаӡәы иҭара (имадара), рыҭира, рыҵәахра, рымҩангара, рныҟәгара, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа, мамзаргьы уи ада.
2. Урҭ аумҭақәа заа еибыҳәаны гәыҧҩык ауаа рыла иҟаҵоу, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны фышықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭа еиҿкаау агәыҧ ала иҟаҵоу, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа.
4. Агазтә бџьар, абџьар хьшәашәа (иҧызҟауеи иалалауеи абџьарқәа) уи инацҵаны аршәга зцу абџьар, амилаҭтә маҭәа иахьацу аҭыҧқәа, иара убас, занааҭлатәи ашәарыцара иадҳәалоу абџьар аламкәа, раахәара рыҭира, мамзаргьы рныҟәгара, –
шьауҕас ирзыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа, мамзаргьы уи ада.
Азгәаҭа. Абри ахәҭаҷ аҿы иарбоу амаҭәарқәа хатәгәаҧхарала ишьҭазҵаз ауаҩытәыҩса ашьаустә ҭакԥхықәра аҟынтәи ихы дақәиҭтәхоит даҽа цәгьаурак аилазаара адыргақәа уи иумҭа иаламзар.
Хатәгәаҧхарала ишьҭаҵоуп ҳәа ашьара залшом абри Азакәанеидкыла ахәҭаҷқәа 217, 218 рҿы иарбоу ауаҩытәыҩса иаанкылараан иҟәныху, иара убас, аусеилыргаратә еимадарақәа рымҩаҧгараан иҧшааны имху амаҭәарқәа.

Ахәҭаҷ 218. Закәандарала абџьар аҟаҵара

1. Закәандарала амцабџьар аҟаҵара, мамзаргьы абџьари уи иацу аиқәыршәагатә хәҭамаҷқәеи рырҽеира, закәандарала аџьаҧҳаны иҧжәо амаҭәашьарқәа, артҟәацга шьақәгылақәа рыҟаҵара, иара убас, аџьаҧҳаны, иҧжәауа амаҭәашьар, артҟәацгатә шьақәгылақәа рҭыжьра, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа.
2. Урҭ аумҭақәа заа еибыҳәаны гәыҧҩык ауаа рыла иҟаҵоу, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны фышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭақәа еиҿкаау агәыҧ ала иҟаҵазар, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа.
4. Агазтә бџьар, абџьар хьшәашәа, аршәга бџьар закәандарала рыҟаҵара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
Азгәаҭа. Абри ахәҭаҷ аҿы иазҧхьагәаҭоу амаҭәарқәа хатәгәаҧхарала ишьҭазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәхоит даҽа цәгьаурак аилазаара адыргақәа уи аумҭа иаламзар.

Ахәҭаҷ 219. Амцабџьар ишабалак аҵәахра

Амцабџьар даҽаӡәы имҧыхьашәартә еиҧш ишабалак аҵәахра иахҟьаны аҵыхәтәа цәгьа ахылҿиаара, –
шьауҕас иазыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.

Ахәҭаҷ 220. Абџьар, аџьаҧҳаны, иҧжәауа амаҭәашьарқәа, артҟәацгатә шьақәгылақәа рыҵәахразы ауалҧшьа ишабалак анагӡара

Амцабџьар, аџьаҧҳаны, иҧжәо амаҭәашьарқәа, артҟәацгатә шьақәгылақәа рыхьчара знапы иану ауаҩытәыҩса иуалҧшьа ишабалак рынамыгӡара иахҟьаны урҭ рӡара, раҧыхра, мамзаргьы ихьанҭоу даҽа ҵыхәтәак ахылҿиаара аналыршаха, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.

Ахәҭаҷ 221. Абџьар, аџьаҧҳаны, иҧжәо амаҭәашьарқәа, артҟәацга шьақәгылақәа рӡара, мамзаргьы урҭ риуразы аԥҟадҵаҟаҵара

1. Амцабџьар, мамзаргьы уи аиқәыршәагатә хәҭамаҷқәа, аџьаҧҳаны иҧжәо амаҭәашьарқәа, мамзаргьы артҟәацга шьақәгылақәа рӡара, мамзаргьы урҭ риуразы аԥҟадҵаҟаҵара, –
шьауҕас ирзыҧҵәоуп ахақәиҭра алхәдатәра хышықәса инадыркны быжьшықәса рҟынӡа.
2. Абри ахәҭаҷ актәи ахәҭала иазҧхьагәаҭоу аумҭақәа ҟаҵазар:
а) заа еибыҳәаны гәыҧҩык рыла;
б) амаҵурауаҩ имаҵураҭыҧ ихы архәарала;
в) аҧсҭазаареи агәабзиареи рзы ишәарҭам амч ахы архәарала, мамзаргьы уи амч ахы архәаразы қәмақаррала, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа, уи инацҵаны амазара амхра, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар: 
а) еиҿкаау агәыҧ ала;
б) аҧсҭазаареи агәабзиареи рзы ишәарҭоу амч ахы архәарала, мамзаргьы уи амч ахы архәаразы қәмақаррала, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа, уи инацҵаны амазара амхра. 

Ахәҭаҷ 222. Амшынтә қәылара

1. Атәым мазара ампыҵахалара хықәкыс иҟаҵаны, амч ахархәарала, мамзаргьы уи азы қәмақаррала амшын ҕба, мамзаргьы аӡиас ҕба ақәлара, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
2. Уи аумҭа абџьар ахархәарала, мамзаргьы бџьарк аҳасабала зныҟәгара ауа маҭәарк ахархәарала аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа, уи инацҵаны амазара амхра.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар еиҿкаау агәыҧ ала, мамзаргьы машәырла иахылҿиаар ауаҩы иҧсра, мамзаргьы ихьанҭоу даҽа ҵыхәтәак, –
шьауҕас ирзыҧҵәоуп ахақәиҭра алхәдатәра жәашықәса инадыркны жәохә шықәса рҟынӡа, уи инацҵаны амазара амхра.

Ахәҭаҷ 223 ахархәаразы шәахәаԥш Аԥсны Аҳәынҭқарра Иреиҳаӡоу Аӡбарҭа Апленум 12.09.2012 шықәсазтәи ақәҵара N 1.

Ахәҭаҷ 223. Арҩашьыгатә хархәагақәеи апсихотроптә маҭәашьарқәеи, мамзаргьы урҭ иреиҧшқәоу амаҭәашьар закәандарала раахәара, рыҵәахра, рымҩангара, рырхиара аиҭаус рыдулара

1. Аҭира хықәкыс иамамкәаны, арҩашьыгатә хархәагақәеи апсихотроптә маҭәашьарқәеи, мамзаргьы урҭ иреиҧшу арҩашьыгақәа закәандарала раахәара, рыҵәахра, рымҩангара, рырхиара аиҭаус рыдулара, –
шьауҕас ирзыҧҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Урҭ аумҭақәа шәагаа дула рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны ахараҧса шәагаала ҩынҩажәи жәаба нызқь ианыдыркны шә-нызқь мааҭ рҟынӡа.
3. Абри ахәҭаҷ актәи ахәҭала иазҧхьагәаҭоу аумҭақәа ҟаҵазар ҷыдала идуу шәагаала, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны быжьшықәса рҟынӡа, уи инацҵаны ахараҧса шәагаала шә-нызқь инадыркны шәи ҩынҩажәи жәаба нызқь мааҭ рҟынӡа.
Азгәаҭа. Абри ахәҭаҷ ала иазҧхьагәаҭоу ацәгьаура ҟазҵаз ауаҩытәыҩса ашьаустә ҭакԥхықәра аҟынтәи ихы дақәиҭтәхоит уи, арҩашьыгатә хархәагақәеи апсихотроптә маҭәашьарқәеи, иара убас, урҭ иреиҧшу арҩашьыгақәа хатәгәаҧхарала иалеиҵар, насгьы арҩашьыгеи апсихотроптәи, урҭ иреиҧшу амаҭәашьарқәеи закәандарала реиҭарсра иадҳәалоу ацәгьаурақәа раарыҧшреи раҧырҟәҟәаареи, урҭ ацәгьаурақәа ҟазҵаз рцәыргареи, цәгьаурала ирҳау амазара аҧшаареи ацәыргареи ҽазҵәылхрала иацхраауа ауаҩытәыҩса. Арҩашьыгатә, хархәагақәа апсихотроптә маҭәашьарқәа, насгьы урҭ иреиҧшу арҩашьыгатә маҭәашьарқәа хатәгәаҧхарала иалаҵоуп ҳәа ашьара залшом игәҩароу иаанкылараан, мамзаргьы аусеилыргаратә еимдара амҩаҧгараан иҧшааны ирымху.
Арҩашьыгатә хархәага апсихотроптә маҭәашьарқәа, мамзаргьы урҭ иреиҧшу арҩашьыгақәа абри ахәҭаҷи, ахәҭаҷқәа 224, 224.1, 226 ирызкны ашәагаа ду, мамзаргьы иҷыдоу ашәагаа ду шьақәнарҕәҕәоит Аҧсны Аҳәынҭқарра аминистрцәа Реилазаара.
(Амчра аҭоуп Аҧсны Аҳәынҭқарра 07.08.2012 шықәсазтәи Азакәан N 3187-с-V ала)


25-тәи ахы. АУААҦСЫРА РГӘАБЗИАРЕИ АУААЖӘЛАРРАТӘ УАҨЫШЬАРЕИ ИРҦЫНГЫЛО АЦӘГЬАУРАҚӘА

Ахәҭаҷ 223. Амчра ыӡуп. Аԥсны Аҳәынҭқарра 21.07.2009 шықәсазтәи Азакәан N 2426-c-IV.

Ахәҭаҷ 224 ахархәаразы шәахәаԥш Аҧсны Аҳәынҭқарра Иреиҳаӡоу Аӡбарҭа Апленум 12.09.2012 шықәсазы иаднакылаз Ақәҵара N 1.

Ахәҭаҷ 224. Аҭира хықәкыс иаҭаны, закәандарала аарыхра, аус адулара, архиара, аахәара, аҵәахра, амҩангара, ашьҭра, иара убас, арҩашьыгатә хархәагақәеи апсихотроптә маҭәашьарқәеи, мамзаргьы урҭ иреиҧшу арҩашьыгақәа рыҭира.

(Аԥсны Аҳәынҭқарра 07.08.2012 шықәсазтәи азакәан N 3187-с-v аредакциала)

1. Аҭира хықәкыс иаҭаны, закәандарала аарыхра, аус адулара, архиара, аахәара, аҵәахра, амҩангара, ашьҭра, иара убас, арҩашьыгатә хархәагақәа апсихотроптә маҭәашьарқәа, мамзаргьы урҭ иреиҧшу арҩашьыгақәа рыҭира, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны аашықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь инадыркны ҩышә нызқь мааҭ рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла;
б) шәагаа дула;
в) жәаа шықәса зхыҵхьоу ауаҩы ила, заа идырны зықәра намӡац идҳәаланы, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәаҩа шықәса рҟынӡа, уи инацҵаны ахараҧса ҩышә нызқь инадыркны ҩышәи ҩынҩажәи жәаба нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) еиҿкаау агәыҧ ала;
б) заа идырны жәиҧшь шықәса зхымҵыц ирыдҳәаланы;
в) ҷыдала ирацәоу шәагаала;
г) амаҵурауаҩ имаҵуратә ҭагылазаара ихы иархәарала, –
шьауҕас ирзыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада, уи инацҵаны ахараҧса шәагаала ҩышәи ҩынҩажәи жәаба нызқь инадыркны хышә нызқь мааҭ рҟынӡа.

Ахәҭаҷ 224.1 ахархәаразы шәахәаԥш Аҧсны Аҳәынҭқарра Иреиҳаӡоу Аӡбарҭа Апленум 12.09.2012 шықәсазы иаднакылаз Ақәҵара N 1.


Ахәҭаҷ 224.1. Закәандарала Аҧсны Аҳәынҭқарра аҳәаа аҭагалара, анҭыҵ агара, мамзаргьы транзитла Аҧсны Аҳәынҭқарра иалганы арҩашьыгатә хархәага, апсихотроптә маҭәашьари, мамзаргьы урҭ иреиҧшу арҩашьыгақәа ргара

(иалагалоуп Аҧсны Аҳәынҭқарра 07.08.2012 шықәсазтәи Азакәан N 3187-с-V ала)

1. Закәандарала Аҧсны Аҳәынҭқарра аҳәаа аҭагалара, анҭыҵ агара, мамзаргьы транзитла Аҧсны Аҳәынҭқарра иалганы арҩашьыгатә хархәага, апсихотроптә маҭәашьар, мамзаргьы урҭ иреиҧшу арҩашьыгақәа ргара, – 
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәшықәса рҟынӡа, уи инацҵаны ахараҧса шәагаала ҩышә нызқь инадыркны ҩышәи ҩынҩажәи жәаба нызқь мааҭ рҟынӡа.
2. Урҭ аумҭақәа ҟаҵазар:
а) шәагаа дула;
б) заа еибыҳәаны гәыҧҩыла, –
шьауҕас ирзыҧҵәоуп ахақәиҭра алхәдатәра ҿҳәарала жәшықәса инадыркны жәаҩа шықәса рҟынӡа, уи инацҵаны ахараҧса шәагаала ҩышәи ҩынҩажәи жәаба нызқь инадыркны хышә нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) еиҿкаау агәыҧ ала;
б) иҷыдоу шәагаа дула;
в) амаҵурауаҩ имаҵуратә ҭагылазаара ихы архәарала, –
шьауҕас ирзыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада, уи инацҵаны ахараҧса хышә нызқь инадыркны хышәи ҩынҩажәи жәаба нызқь мааҭ рҟынӡа, мамзаргьы ҧсраҽнынӡа ахақәиҭра алхәдатәра.
(Аҧсны Аҳәынҭқарра 29.11.2012 шықәсазтәи Азакәан N 3227-с-V аредакциала).

Ахәҭаҷ 225. Арҩашьыгатә хархәагақәеи апсихотроптә маҭәашьарқәа реиҭарсра аҧҟарақәа реилагара

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Арҩашьыгатә хархәагақәеи апсихотроптә маҭәашьарқәеи рзы ишьақәыргылоу аҧҟарақәа еилаганы раарыхра, рырхиара, аус рыдулара, рыҵәахра, рыҧхьаӡара, раушьҭра, рыҭира, реихшара, рымҩангара, рышьҭра, раахәара, ахархәара рзура, аҳәаа рҭагалара, рыҭгара, рықәгара, мамзаргьы арҩашьыгатә хархәагеи апсихотроптә маҭәашьари рырхиараҿы ахархәара зызуз иҷыдоу ахылаҧшра змоу амаҭәахәқәеи амыругақәеи рырӡра, иара убас, арҩашьыгатә хархәагеи апсихотроптә маҭәашьари злырхуа аҵиаақәа рырашәара уи аумҭа ҟаҵазар урҭ аҧҟарақәа рынагӡара зуалҧшьоу ауаҩытәыҩса ила, –
 шьауҕас иазыҧҵәоуп ахараҧса шәагаала шә-нызқь инадыркны шәи ҩынҩажәи жәаба нызқь мааҭ рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра ҿҳәарала шықәсык инаркны хышықәса рҟынӡа.
2. Урҭ аумҭақәа акрырҳаразы иҟаҵазар, мамзаргьы машәырла ауаҩы игәабзиара ааха рнаҭазар, мамзаргьы ихьанҭоу даҽа хылҿиаак роузар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала шықәсык инаркны хышықәса рҟынӡа.

Ахәҭаҷ 226. Арҩашьыгатә хархәагақәеи апсихотроптә маҭәашьарқәеи рӡара, мамзаргьы дцаларала рыцәгара 

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Арҩашьыгатә хархәагақәеи апсихотроптә маҭәашьарқәеи рӡара, мамзаргьы аиуразы адҵаԥҟаҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны фышықәса рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла;
б) амаҵурауаҩ имаҵуратә ҭагылазаара ихы архәарала;
в) шәагаа дула:
г) аҧсҭазаареи агәабзиареи рзы ишәарҭам амч ахархәарала, мамзаргьы уи амч ахархәаразы қәмақаррала, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәашықәса рҟынӡа, уи инацҵаны амазара амхра.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) еиҿкаау агәыҧ ала;
б) арҩашьыгатә хархәагақәеи апсихотроптә маҭәашьарқәеи ирыдҳәаланы ҷыдала идуу шәагаала;
в) аҧсҭазаареи агәабзиареи рзы ишәарҭоу амч ахархәарала, мамзаргьы уи амч ахархәаразы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа, уи инацҵаны амазара амхра.

Ахәҭаҷ 227. Арҩашьыгатә хархәагақәеи апсихотроптә маҭәашьарқәеи адкыларахь ауаҩы иазаагара 

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Арҩашьыгатә хархәагақәеи апсихотроптә маҭәашьарқәеи адкыларахь ауаҩы иазаагара, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны аашықәса рҟынӡа.
2. Уи аумҭа ҟаҵазар:
а) заа еибыҳәаны гәыҧҩык рыла, мамзаргьы еиҿкаау агәыҧ ала;
б) заа идырны зықәра намӡац изкны, мамзаргьы ҩыџьа инареиҳаны, ирызкны;
в) амч ахархәарала, мамзаргьы уи азы қәмақаррала, –
шьауҕас иазыҧҵәоуп ахақәиҭра алхәдатәра ҿҳәарала аашықәса инадыркны жәашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭа ааха зоуз иҧсра ахылҿиаазар, мамзаргьы ихьанҭоу даҽа ҵыхәтәак, ахылҿиаазар, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәаҩа шықәса рҟынӡа, уи инацҵаны амазара амхра.
Азгәаҭа. Абри ахәҭаҷ амчхара иаҵанакуам ВИЧ аҿкы, иара убас, егьырҭ ишәарҭоу аҿкы чымазарақәа апрофилактика рзураан арҩашьыгатә хархәагақәеи апсихотроптә маҭәашьарқәеи зларыдыркыло, иақәнаго амаҭәахәқәеи амыругақәеи ахархәара рзуразы апропаганда аҟаҵара уи ахархәара (аумҭа) мҩаҧгазар анагӡаратә мчра агәабзиарахьчаратә ҟәшеи, арҩашьыгатә хархәагақәеи апсихотроптә маҭәашьарқәеи реиҭарсра хлаҧшра рзызуа аҟәшақәа рақәшаҳаҭрала.

Ахәҭаҷ 228. Арҩашьыгатә хархәага злоу, заарыхра азин ыҟам аҵиаақәа закәанда рырашәара

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Заарыхра азин ыҟам аҵиаақәа рылаҵара, раарыхра, иара убас, аныцә, амак, егьырҭ аҵиаақәа рырашәара, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны аашықәса рҟынӡа, уи инацҵаны ахараҧса шәагаала шә-нызқь инадыркны шәи ҩынҩажәи жәаба нызқь мааҭ рҟынӡа.
2. Урҭ аумҭақәа ҟаҵазар:
а) заа еибыҳәаны гәыҧҩык рыла;
б) еиҿкаау агәыҧ ала;
в) ирацәоу шәагаала, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәаҩа шықәса рҟынӡа.
Азгәаҭа. Арҩашьыгатә маҭәахәра злоу заарыхра азин ыҟам аҵиаақәа, иара убас, абри ахәҭаҷ иазку идуу ашәагаа шьақәнарыҕәҕәоит Аҧсны Аҳәынҭқарра аминистрцәа реилазаара.

Ахәҭаҷ 229. Арҩашьыгатә хархәага злоу, мамзаргьы апсихотроптә маҭәашьарқәа рыдкыларазы ацәгьаучырҭақәа реиҿкаара, мамзаргьы рныҟәгара

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Арҩашьыгатә хархәага злоу, мамзаргьы апсихотроптә маҭәашьарқәа рыдкыларазы ацәгьаучырҭақәа реиҿкаара, мамзаргьы урҭ рныҟәгара, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны аашықәса рҟынӡа.
2. Урҭ аумҭақәа ҟаҵазар еиҿкаау агәыҧ ала, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәашықәса рҟынӡа.

Ахәҭач 230. Арҩашьыгатә хархәагеи апсихотроптә маҭәашьари риуразы изакәандароу арецепт, мамзаргьы иҧаршеиу даҽа усшәҟәык алҩаара

(Аҧсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

Арҩашьыгатә хархәагеи апсихотроптә маҭәашьари риура азин ҟазҵо, изакәандароу арецепт, мамзаргьы иҧаршеиу даҽа усшәҟәык алҩаара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ аанкылара ақәиҭымра ҿҳәарала шықәсык инаркны хышықәса рҟынӡа. 
Урҭ аумҭақәа гәыԥҩык ауаатәҩса рыла заа еибыҳәаны иҟаҵоу, –
шьауҕас иазыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала ҩышықәса инадыркны хышықәса рҟынӡа.

Ахәҭаҷ 231. Ҕәҕәала анырра зылшо, мамзаргьы ишҳаму амаҭәашьарқәа рыҭира хықәкыс иҟаҵаны закәандарала реиҭарсра

1. Аҭира хықәкыс иҟаҵаны закәандарала рырмазеира, аус рыдулара, раахәара рыҵәахра, мамзаргьы рышьҭра, иара убас, закәандарала рыҭира ҕәҕәала анырра змоу, мамзаргьы ишҳаму ирҩашьыгам ипсихотроптәым амаҭәашьарқәа, иара убас, урҭ рыҟаҵареи аус рыдулара ирызку амыругақәа, –
шьауҕас ирзыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа гәыҧҩык ауаатәыҩса рыла еибыҳәаны иҟаҵоу, –
шьауҕас ирзыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа еиҿкаау агәыҧ ала, мамзаргьы ҕәҕәала анырра змоу амаҭәашьарқәа ирызкны шәагаа дула аҟаҵара, –
шьауҕас ирзыҧҵәоуп ахараҧса шәагаала ҩажәа нызқь инадыркны ҩынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
4. Ҕәҕәала анырра змоу, мамзаргьы ишҳаму амаҭәашьарқәа раарыхра, раахәара, рыҵәахра, рыҧхьаӡара, роушьҭра, рымҩангара, мамзаргьы рышьҭра аҧҟарақәа реилагара, урҭ аумҭақәа ирыхҟьазар машәырла рӡара, мамзаргьы машәырла даҽа аахак аиура, –
шьауҕас иазыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 232. Амедицинатә хатәы ҧышәеи афармацевттә хатә усуреи закәандарала раҿызаара 

1. Амедицинатә хатә ҧышәеи афармацевттә хатә усуреи закәандарала аусуразы алицензиа змам ауаҩытәыҩса иаҿызаара, насгьы уи аусура ауаҩытәыҩса игәабзиара машәырла ааха анаҭазар, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Хыхь иарбоу аумҭа машәырла ауаҩы иҧсра ахылҿиаар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 233. Асанитартә-епидемиологиатә ҧҟарақәа реилагара

1. Ачымазареи амгәахасреи ауаарацәа машәырла ирыззырҵысыз асанитар-епидемиологиатә ҧҟарақәа реилагара, –
шьауҕас иазыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ириашаны ашьақәыргыларатә усурақәа, ҿҳәарала шықәсык аҟынӡа.
2. Уи аумҭа машәырла ауаҩы иҧсра ахҟьазар, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 234. Ауаа рыҧсҭазаареи ргәабзиареи рзы ашәарҭара аҧызҵо аҭагылазаашьа шыҟоу амҳәара (аҵәахра)

1. Ауаа ргәабзиареи рыҧсҭазаареи рзы, мамзаргьы иааҳакәыршоу алагылазаара азы ишәарҭоу ахҭыс, аҧсабаратә цәырҵра, мамзаргьы ишәарҭоу даҽа ҭагылазаашьак шыҟоу, урҭ ашәарҭарақәа раҧырҟәҟәаара зуалҧшьоу ауааҧсыреи аусбарҭақәеи рахь адырра аҟаҵара зду адырра ҟаимҵар, мамзаргьы адырра еицакны иҟаиҵар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Урҭ аумҭақәа ҟаҵазар Аҧсны аҳәынҭкарратә маҵзура ҭыҧк нызкыло ауаҩытәыҩса, мамзаргьы аҭыҧантәи ахатәхеиҿкаара ахада, мамзаргьы арҭ аумҭақәа ирыхҟьаны ауаҩы игәабзиара ааха аиузар, мамзаргьы ицәгьоу даҽа хылҿиаак ахҟьазар, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 235. Ашәарҭадара адҵаҧҟақәа ирықәымшәо аҭитәқәеи аалыҵқәеи раарыхра, рыҵәахра, рымҩангара, рыҭира, аусутәқәа рынагӡара, амаҵзура

1. Ахархәаҩцәа рыҧсҭазаареи ргәабзиареи ашәарҭадара адҵаҧҟақәа ирықәымшәо аалыҵқәеи аҭитәқәеи раарыхра, рыҵәахра, мамзаргьы рыҭира хықәкыс иаҭаны рымҩангара, мамзаргьы рыҭира, аусутәқәа рынагӡара, мамзаргьы амаҵзура, иара убас, егьырҭ аҭитәқәа, аусурақәа, мамзаргьы амаҵзурақәа ашәарҭадаратә дҵаҧҟақәа ишрықәшәо зырҵабыргуа, изиншәагам иофициалтәу аусшәҟәқәа рыцҵара, мамзаргьы урҭ аусшәҟәқәа рхархәара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа:
а) заа еибыҳәаны гәыҧҩыла, мамзаргьы еиҿкаау агәыҧ ала рыҟаҵара;
б) фышықәса зхымҵыц ахәыҷқәа ирызкны урҭ аҭитәқәа, аусурақәа, мамзаргьы амаҵзурақәа рыҟаҵара, иара убас, аусурақәеи амаҵзурақәеи рынагӡара;
в) машәырла ауаҩы игәабзиара ихьанҭоу ааха, мамзаргьы иҧсра рыхҟьазар, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны ахараҧса шәагаала шә-нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа машәырла ҩыџьа, мамзаргьы ҩыџьа инареиҳаны рыҧсра ахҟьар, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 236. Атәылауаа рхаҭареи рзинқәеи ирықәххуа ахеидкыла аҧҵара

1. Ауааҧсыра рықәыҕәҕәара, мамзаргьы урҭ ргәабзиара даҽакала ааха аҭара, ртәылауаҩратә уалҧшьақәа рынагӡара мап рцәдыркра, мамзаргьы изиным даҽа умҭак дырҟаҵара зусура азку адинхаҵаратә, мамзаргьы ауаажәларратә хеидкыла аҧҵара, иара убас, уи ахеидкыла напхгара аҭара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Хыхь иарбоу ахеидкыла аусура аҽалархәра, иара убас, абри ахәҭаҷ актәи ахәҭаҿы иарбоу аумҭақәа рыларҵәара, –
шьауҕас ирзыҧҵәоуп ахараҧса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 237. Акаҳҧраус аиҿкаара

1. Акаҳҧраус алагалара, мамзаргьы акаҳҧра азаҟәымҵра аҟынӡа анагара, –
шьауҕас ирзыҧҵәоуп ахараҧса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа ҟаҵазар:
а) амч ахархәарала, мамзаргьы амч ахархәаразы қәмақаррала;
б) Ааха змоу Аҧсны Аҳәынҭқарра аҳәаа иахгара, мамзаргьы закәандарала аҳәаа анҭыҵ инкылара;
в) заа еибыҳәаны гәыҧҩык рыла, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа ҟаҵазар еиҿкаау агәыҧ ала, мамзаргьы идырны, зықәра намӡац илызкны (изкны), –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.

Ахәҭаҷ 238. Акаҳԥраус аиҿкаара
 
1. Даҽа џьоукы акаҳԥраус иаҿызаарц азы аумҭақәа рыҟаҵара, иара убас, каҳԥырҭас ацәгьаучырҭа аԥҵара, мамзаргьы лассы-лассы акаҳԥраусқәа рымҩаԥгаразы аҭыԥ армазеира, –
шьауӷас ирзыԥҵәоуп ахараԥса, шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Урҭ аумҭақәа ҟаҵазар:
а) амаҵурауаҩ имаҵуратә ҭагылазаара ихы иархәаны;
б) амч ахархәарала, мамзаргьы амч ахархәаразы қәмақаррала;
в) акаҳҧрақәа рымҩаҧгаразы зықәра намӡац заа идырны рхархәарала, –
шьауӷас ирзыԥҵәоуп ахақәиҭра алхәдатәра, ҿҳәарала хышықәса инадыркны фышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рзы иазԥхьагәаҭоу аумҭақәа ҟаҵазар акаҳԥразы жәиԥшь шықәса зхымҵыц идырны рхархәарала, –
шьауӷас ирзыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 239. Асагәратә сахьақәеи, амаҭәарқәеи закәандарала рыларҵәара

Асагәратә сахьақәеи асагәратә материалқәеи рӡыргареи, рыларҵәареи хықәкыс иаҭаны закәандарала рыҟаҵара, рыларҵәара, рӡыргара, иара убас, асагәратә сахьа ҟазшьа змоу акьыԥхьҭыжьымҭақәа, акино, авидеоматериалқәа, аҭыхымҭақәа закәандарала рыҭира, –
шьауӷас ирзыԥҵәоуп ахараԥса шәагаала ҩажәи жәаба нызқь мааҭ инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 240. Зықәра намӡац рсагәратә сахьақәа зну аматериалқәа, мамзаргьы амаҭәарқәа рҭыжьреи реиҭарсреи

1. Заа идырны зықәра намӡац рсагәратә сахьақәа зну аматериалқәа, мамзаргьы амаҭәарқәа ауаа рыларҵәара, лабҿаба дырбара, мамзаргьы рӡыргара хықәкыс иаҭаны Аԥсны Аҳәынҭқарра аҳәаа иахганы рҭыжьра, рыҵәахра, мамзаргьы урҭ асахьақәа ауаа рыларҵәара, лабҿаба дырбара, рӡыргара, иара убас, заа идырны зықәра намӡац нагӡаҩцәак раҳасабала асагәратә ҟазшьа змоу лабҿабатә қәгыларала дырбараҿы ралархәра жәаа шықәса зхыҵхьоу ила аиҿкаара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны фышықәса рҟынӡа.
2. Урҭ аумҭақәа ҟаҵазар:
а) ани аби, мамзаргьы зықәра намӡац рааӡара закәанла изду ауаҩытәыҩса, иара убас, арҵаҩы, аҵарадырратә, ааӡарҭатә, ахәшәтәырҭатә, урҭ иреиԥшу егьырҭ аиҿкаарақәа рҿы зықәра намӡац рхылаԥшра уалԥшьас изду ауаҩы ила;
б) жәиԥшь шықәса зхымҵыц ахәыҷы изкны;
в) заа еибыҳәаны гәыԥҩыла, мамзаргьы еиҿкаау агәыԥ ала, –
шьауӷас ирзыԥҵәоуп ахақәиҭра алхәдатәра ҿҳәарала ԥшьышықәса инадыркны аашықәса рҟынӡа.

Ахәҭаҷ 241. Аҭоурыхи акультуреи ирызку аҭоурыхи акультуреи рбаҟақәа рыбжьыхра, мамзаргьы рыҧхасҭатәра 

1. Аҭоурыхи, акультуреи, аҧсабаратә комплексқәеи ирызку абаҟақәа, рыбжьыхра, мамзаргьы аҳәынҭқарра иахьчо даҽа аобиектқәак, иара убас, аҭоурыхтә, мамзаргьы акультуратә хәы змоу амаҭәарқәеи аусшәҟәқәеи рыбжьыхра, мамзаргьы рыҧхасҭатәра, –
шьауӷас ирзыԥҵәоуп ахараԥса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.
2. Урҭ аумҭақәа ҟаҵазар ҷыдала зыхә ҳараку аобиектқәа ирызкны, мамзаргьы аҳәынҭқарратә ҵакы змоу аобиектқәа ирызкны, –
шьауӷас ирзыԥҵәоуп ахараԥса шәагаала шә-нызқь инадыркны ҩышәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәсанӡа.

Ахәҭаҷ 242. Иԥсыз рыԥсыбаҩи урҭ ахьжу анышәынҭрақәеи хәымгарала рызныҟәара

1. Иԥсыз рыԥсыбаҩқәа хәымгарала рызныҟәара, урҭ ахьжу анышәынҭрақәа ргәы иқәу архиагақәа, мамзаргьы аԥсыжра иадҳәалоу ақьабзтә уснагӡатәқәа, иара убас, аԥсхәрақәа рымҩаԥгарҭас иҟоу ахыбрақәа ррыбгара, рыԥхасҭатәра, хәымгарыла рызныҟәара, -
шьауӷас ирзыԥҵәоуп ахараԥса, шәагаала ҩажәи хәба нызқь инадыркны ԥшьынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа
(Аԥсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Урҭ аумҭақәа ҟаҵазар:
а) гәыԥҩык рыла, заа еибыҳәаны гәыԥҩык рыла, мамзаргьы еиҿкаау агәыԥ ала;
б) амилаҭра, ацәаԥшшәахәра, адинхаҵара ацәымӷреи аиӷареи мзызс иаҭаны, иара убас, афашизмра иаҿагыланы ақәԥара иалахәыз, мамзаргьы афашизмра иалаӡыз ирзыргылоу аскульптурақәеи архитектурақәеи ирызкны, мамзаргьы афашизмра иаҿыгыланы ақәԥара иалахәыз анышә иахьамадоу аҭыԥқәа ирызкны;
в) амч ахархәарала, мамзаргьы амч ахархәаразы қәмақаррала, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны хәышықәа рҟынӡа, уи инацҵаны ахараԥса шәагаала ҩажәи хәба нызқь мааҭ рҟынӡа.

Ахәҭаҷ 243. Аԥстәқәа мҽыӷрала рызныҟәара

1. Гәымхаратә ҳасабла, мамзаргьы афеида алгара хықәкыс иаҭаны, мамзаргьы асадистратә методқәа ахархәара рзуны, мамзаргьы ахәыҷ қәыҧшқәа рыбла иабауа урҭ аҧстәқәа рҭахара, мамзаргьы ахәра рынҵара зхылҿиааз мҽыӷрала рызныҟәара, –
шьауӷас ирзыԥҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Уи аумҭа заа еибызымҳәаз гәыҧҩык рыла, заа еибыҳәаны гәыҧҩык рыла, мамзаргьы еиҿкаау агәыҧ ала аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.


26-тәи ахы. АЕКОЛОГИАТӘ ЦӘГЬАУРАҚӘА

Ахәҭаҷ 244. Аусурақәа раан (анцо) иааҳакәыршоу алагылазаара рыхьчаратә ҧҟарақәа реилагара.

Ааглыхтә, ақыҭанхамҩатә, аҭҵааратә, иара убас, егьырҭ аобиектқәа рпроектқәа рыҟаҵараан, рҭыҧқәа алхраан, рыргылараан, ахархәарахь риагараан, ахархәараан иааҳакәыршоу алагылазаара рыхьчаратә ҧҟарақәа знапы иану ауаҩытәыҩса ила реилагара, урҭ реилагарақәа ирыхҟьазар арадиоактивтә фон аҽеиҭакра, ауаҩы игәабзиара ааха аиура, хырацәала арахә (аҧстәқәа) рҭахара, убарҭ иреиҧшу, ихьанҭоу егьырҭ аҵыхәтәақәа, –
шьауҕас иазыҧҵәоуп ахараҧса жәа-нызқь инадыркны ҩынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымрада, ҿҳәарала хышықәса рҟынӡа, мамзаргьы уи ада.

Ахәҭаҷ 245. Аекономикатә шәарҭара зцу амаҭәашьарқәеи, ацрыҵқәеи рызныҟәашьатә ҧҟарақәа реилагара.

1. Ззин ыҟам, ишәарҭоу ацрыҵқәа рҭыжьра, ишьақәыргылоу аҧҟарақәа еилаганы арадиоактивтәи, абактериологиатәи, ахимиатәи амаҭәашьарқәеи ацрыҵқәеи рымҩангара, рыҵәахра, рыжра, рхархәара, мамзаргьы арҭ аумҭақәа ауаҩы игәабзиареи иааҳакәыршоу алагылазаареи акыр ҧхасҭа рыҭаразы ашәарҭара ҟалазар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Арҭ аумҭақәа ирыхҟьазар аҟьашьра, ҩныҵҟала аҧырхагахара, мамзаргьы иааҳакәыршоу алагылазаара ҿкыла аҟьашьра, ауаҩы игәабзиара ааха аҭара, мамзаргьы хы рацәала аҧстәқәа рҭахара, иара убас, урҭ аумҭақәа ҟаҵазар аекологиатә рыцҳара ахьыҟоу, мамзаргьы зеиҧш ҟамло аекологиатә ҭагыдазаашьа ахьыҟоу аҭыҧқәа рҿы, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа машәырла ауаҩы иҧсра ахҟьазар, мамзаргьы ауаа рацәа ачымазара рызнарҵысызар, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.

Ахәҭаҷ 246. Амикробиологиатәқәеи егьырҭ абиологиатә агентқәеи атоксинқәеи ршәарҭадаразы иаҧу аҧҟарақәа реилагара

1. Ауаҩы игәабзиара ааха аҭареи, аепидемиа, мамзаргьы аепозоотиа, мамзаргьы ихьанҭоу даҽа ҵыхәтәақәак зхылҿиааз амикробиологиатәқәеи, иара убас, егьырҭ абиологиатә агентқәеи атоксинқәеи рызныҟәараан ашәарҭадаратә ҧҟарақәа реилагара, –
шьауҕас иазыҧҵәоуп ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа машәырла ауаҩы иҧсра ахҟьазар, –
шьауҕас иазыҧҵәоуп ириашаны ашьақәыргыларатә усурақәа ҿҳәарала фымз инаркны ҩышықәса рҟынӡа, мамзаргьы ахақәиҭра алхәдатәра, ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭҷ 247. Аветиринартә ҧҟарақәеи аҵиаақәа аҧырхага рызҭо ахәаҷақәа рықәхразы иаҧу аҧҟарақәеи реилагара

1. Машәыршақә аҿкчымазара – аепозоотиа, мамзаргьы ихьанҭоу даҽа ҿкык зыртәрымӡкыз аветеринартә ҧҟарақәа реилагара, –
шьауҕас иазыҧҵәоуп ахараҧса шәагаала ҩажәа нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Машәыршақә ихьанҭоу аҵыхәтәа зхылҿиааз аҵиаақәа рчымазарақәеи, аҵиаақәа ирҧырхагоу ахәаҷақәеи рықәхразы иаҧу аҧҟарақәа реилагара, – 
шьауҕас иазыҧҵәоуп ахараԥса шәагаала жәа-нызқь инадыркны ҩынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа, ҿҳәарала шықәсык аҟынӡа.

Ахәҭаҷ 248. Аӡқәа рыҟьашьра (рырхәашьра) 

1. Аӡқәа, адгьыл аҵаҟа иҟоугьы, ӡыржәтәыс ихәарҭоу аӡыхьқәагьы уа иналаҵаны, рыҟьашьра, рҭарбара, мамзаргьы рыҧсабаратә ҟазшьақәа (хаҭарақәа) даҽакала реиҭакра, урҭ аумҭақәа ирыхҟьазар, мамзаргьы ирыхҟьар алшозҭгьы аҧстәқәеи, аҵиаақәеи, аҧсыӡқәеи, абнатә нхамҩеи, ақыҭанхамҩеи акыр ҧхасҭа рыҭара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы маҵураҭыҧқәаки усураҭақәаки рҿы аҭыҧ анкылара ақәиҭымра ҿҳәарала хәышықәса рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа ауаҩы игәабзиара ааха аҭара, мамзаргьы хырацәала аҧстәқәа рҭахара рхылҿиаазар, иара убас, урҭ аумҭакәа ҟаҵазар аҳәарҧсарра аҵакыра дгьыл аҟны, мамзаргьы аекологиатә рыцҳара ахьыҟоу, мамзаргьы зеиҧш ҟамло аекологиатә ҭагылазаашьа ахьыҟоу аҭыҧқәа рҿы, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа, ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа машәырла ауаҩы иҧсра рыхҟьазар, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 249. Аҳаир аҟьашьра

Аҳаир зҟьашьуа амаҭәашьарқәа аҳауа ралаҵара аҧҟарақәа, мамзаргьы ашьақәыргылақәеи аргыламҭақәеи даҽа аобиектқәаки рхархәара аҧҟарақәа реилагара, урҭ аумҭақәа ирхылҿиаазар аҳауа аҟьашьра, мамзаргьы аҳауа иалоу аҧсабаратә ҟазшьақәа даҽакала рҽыҧсахра, –
шьауҕас иазыҧҵәоуп ахараҧса шәагаала жәа-нызқь инадыркны ҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Урҭ аумҭақәа ирыхҟьаны ауаҩытәыҩса игәабзиара машәырла ааха аиузар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа машәырла ауаҩытәыҩса иҧсра рыхҟьазар, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 250. Амшынтә лагылазаара аҟьашьра 

1. Адгьыл аҟны иҟоу ахыҵхырҭақәа рыла, мамзаргьы атранспорттә лагылазаара ацрыҵқәеи, амшын аҵантәи иҧсабаратәым аҟаҵамҭақәа ирыцрыҵуеи рыла ауаҩы игәабзиареи зыҧсы ҭоу амшынтә хыҵхырҭақәеи рзы ҧырхагахара зцу амаҭәашьарқәеи амаҕақәеи рыжра аҧҟарақәа реилагарала, иара убас, зиншәагала амшынтә лагылазаара ахархәара аҧынгыларақәа рыла амшынтә лагылазаара аҟьашьра, –
шьауҕас иазыҧҵәоуп ахараҧса, шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хәышықәса рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Урҭ аумҭақәа рыла ауаҩы игәабзиара, иара убас, аҧстәқәеи аҵиаақәеи рдунеи, аҧсыӡтә ҭаҵәахқәа, иааҳакәыршоу алагылазаара, аҧсшьарҭатә ҭыҧқәа, иара убас, азакәан иахьчо егьырҭ азҿлымҳарақәа зегьы акыр ааха рыҭара, –
шьауҕас ирзыҧҵәоуп ахақәиҭра алхәдатәра, ҿҳәарала ҩышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа машәырла ауаҩы иҧсра рыхҟьазар, –
шьауҕас ирзыҧҵәоуп ахақәиҭра алхәдатәра, ҿҳәарала ҩышықәса инадыркны хәышықәса рҟынӡа.

Ахәҭаҷ 251. Аҧсны Аҳәынҭқарра аконтиненталтә шельф иазку азакәанҧҵара аилагара

1. Аҧсны Аҳәынҭқарра аконтиненталтә шельф аҟны закәанда аргыларақәа, урҭ рыкәша-мыкәша ашәарҭадаратә зона закәанда аҧҵара, иара убас, аргыларатә, ахархәаратә, ахьчаратә, иҟаҵоу аргыларақәа, амшынтә ҕбаныҟәара аиқәыршәагатә хархәагақәа рықәгара аҧҟарақәа реилагара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭаҭыҧқәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ириашаны ашьақәыргыларатә усурақәа, ҿҳәарала ҩышықәса рҟынӡа.
2. Аҧсны Аҳәынҭқарра аконтиненталтә шельф аҭҵаара, аимдара, аҧшыхәра, аҧсабаратә ҭаҵәахқәа рыҵхреи аус рыдулареи иахәҭоу зинда рымҩаҧгара, –
шьауҕас ирзыҧҵәоуп ахараҧса, шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
(Аҧсны Аҳәынҭқарра 18.07.2007 шықәсазтәи Азакәан N 1798-с-IX аредакциала)

Ахәҭаҷ 252. Адгьылқәа рыбжьыхра

1. Арҵәырақәа, аҵиаақәа рзырҳагатә хәшәқәа, иара ишәарҭоу ахимикатқәа, ахимиатәи абиологиатәи маҭәашьарқәа рыҵәахра, рымҩангара, рхархәара аан аиҭарсра аҧҟарақәа рықәымныҟәара, иара убас, хәарҭара злам ақыҭанхамҩатә аалыҵқәа рыла адгьыл аԥсадатәра, абжьыхра мамзаргьы аҟьашьра ирыхҟьаны ауаҩы игәабзиара, мамзаргьы иааҳакәыршоу алагылазаара ааха рыҭара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Урҭ аумҭақәа аекологиатә рыцҳара ахьыҟоу, мамзаргьы зеиҧш ҟамло аекологиатә ҭагылазаашьа ахьыҟоу аҭыҧқәа рҿы иҟаҵазар, –
шьауҕас ирзыҧҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа машәырла ирхылҿиаазар ауаҩы иҭахара, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 253. Адгьыл иҵоу амалқәа (амаденқәа) рыхьчареи рхархәареи аҧҟарақәа реилагара

Амаденқәа (хәарҭара злоу аҵхтәқәа) рыҵхра иадҳәалам ашьха-ҵхырҭатә наплакқәа, мамзаргьы адгьыл аҵаҟатәи аргыларақәа рпроектқәа рыҟаҵараан, аҭыҧқәа ралхраан, аргыларақәа раан, ахархәарахь риагара аан, ахархәараан, хәарҭара злоу аҵхтәқәа аламкәа, анедрқәа (амаденқәа) рыхьчареи рхархәареи аҧҟарақәа реилагара, иара убас, хамаҧызарала хәарҭара злоу аҵхтәқәа рыҟазаарҭақәа рҿы ргыларҭас аҭыԥ алхра, урҭ аумҭақәа акыр ахарџь рхылҿиаазар, –
шьауҕас ирзыҧҵәоуп ахараҧса шәагаала ҩажәи жәаба нызқь мааҭ инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усураҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы ириашаны ашьақәыргыларатә усурақәа, ҿҳәарала ҩышықәса рҟынӡа.

Ахәҭаҷ 254. Аӡтәы ҧстәқәеи аҵиаақәеи закәандарала рыҭгара

1. Аҧсыӡ, амшынтә гыгшәыг, иара убас, егьырҭ амшынтә ҧстәқәа, мамзаргьы амшынтә ааглыхратә ҵиаақәа закәандарала рыҭгара, уи аумҭақәа ҟаҵазар:
а) ахарџь ҕәҕәа аҭарала;
б) зхала иныҟәо атранспорттә ӡсагатә хархәага, мамзаргьы аҧжәагақәеи, ахимиатәи маҭәашьарқәеи, афымцамҩангагақәеи, мамзаргьы иарбоу аӡтәы ҧстқәеи аҵиаақәеи шьаҭанкыла ихызшьаауа даҽа хкык ахархәарала;
в) аҧсыӡ ахьтоҧуа аҭыҧқәа рҿы, мамзаргьы уахь изланеиуа амҩақәа рҿы;
г) аҳәырҧсаррақәа рҵакырадгьыл аҟны, мамзаргьы аекологиатә рыцҳарақәа ахьыҟоу, мамзаргьы зеиҧш ҟамло аекологиатә ҭагылазаашьа ахьыҟоу аҭыҧқәа рҿы, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
2. Абри ахәҭаҷ актәи ахәҭала иазҧхьагәаҭоу аумҭа ҟаҵазар змаҵураҭыҧ зхы иазырхәаз амаҵурауаҩ ила, мамзаргьы заа еибыҳәаны гәыҧҩык рыла, мамзаргьы еиҿкаау агәыҧ ала, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра, ҿҳәарала хәышықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 255. Аҧсыӡ ҭаҵәахқәа рыхьчара аҧҟара аилагара

Ақыдқәа ӡыла рылашьҭра, ацҳақәа рыхҵара, адамбақәа рыҟаҵара, абнаҧҟарҭа аҟынтәи амҿлых, мамзаргьы абнатә аалыҵқәа рымҩангара, аҧжәарақәа, иара убас, урҭ иреиҧшу егьырҭ аусмҩаҧгатәқәа рынагӡара, аӡҭарчратә ргыларақәеи аӡыеиҭагаратә механизмқәеи рхархәара аҧсыӡҭаҵәахқәа рыхьчара аҧҟара еилаганы рымҩаԥгара, урҭ аумҭақәа ирхылҿиаазар хыԥхьаӡара рацәала аҧсыӡи егьырҭ аӡтәы ҧстәқәеи рҭахара, иара убас, аҧсыӡфатәқәа шәагаа дула рыҧхасҭахара, –
шьауҕас ирзыҧҵәоуп ахараҧса шәагаала ҩажәи жәаба нызқь мааҭ инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара, ақәиҭымра ҿҳәарала хышықәса рҟынӡа, мамзаргьы ириашаны ашьақәыргыларатә усурақәа, ҿҳәарала ҩышықәса рҟынӡа.

Ахәҭаҷ 256. Закәандатәи ашәарыцара

1. Закәандатәи ашәарыцара насгьы уи аумҭа ҟаҵазар:
а) ахарџь ду ахылҿиаарала;
б) имеханикатәу амҩанысга, иҳауатәу амҩангага, иҧжәауа амаҭәашьар, агаз, иара убас, ашәарахқәеи аҧсаатәи хырацәала инзырҵәауа ахархәагақәа рхархәарала;
в) шьаҭанкыла ашәарыцара ззыҧку ашәарах хкқәеи аҧсаатә хкқәеи рзышәарыцара;
г) аҳәырҧсаррақәа рҵакырадгьыл аҟны, мамзаргьы аекологиатә рыцҳарақәа ахьыҟоу, мамзаргьы зеиҧш ҟамло аекологиатә ҭагылазаашьа ахьыҟоу аҭыҧқәа рҿы, –
 шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа. 
2. Уи аумҭа ҟаҵазар амаҵурауаҩ имаҵуратә ҭагылазаара ихы иархәаны, мамзаргьы заа еибыҳәаны гәыԥҩык рыла, мамзаргьы еиҿкаау агәԥ ала, –
шьауӷас иазыԥҵәоуп ахараԥса шәагаала ҩынҩажәи жәаба нызқь инадыркны шәи ҩынҩажәи жәаба мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ аанкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 257. Аҵлақәеи ачықьқәеи закәандарала рыҧҟара

1. Аҵлақәа, ачықьқәа, алианақәа, апальмақәа закәандарала рыҧҟара, мамзаргьы ирзымҳауа аҟынӡа рҟәаҟәара, иара убас, аҧсабарахьчаратәи аколлекциатәи хәҷыдақәа змоу аҵиаақәа рыхҵәара, уа иналаҵаны аҧхьа ишәҭуа, асаговникқәа, аендемиттә хкқәа ареликттә хкқәа, мамзаргьы Ашәҟәы ҟаҧшь иҭаҩу аҵиаақәа иахьыҟазаалакгьы: иарбан бна гәыҧзаалакгьы аҿы, амилаҭқәеи аҧсабаратәи баҟақәа рҿы, аскверқәа рҿы, аҳәырҧсаррақәеи аҳәырҧсарратә бнақәеи рҿы, абнатә паркқәа рҿы насгьы арҭ аҟаҵамҭақәа ҟаҵазар акыр зҵазкуа шәагаала, –
шьауҕас ирзыҧҵәоуп ахараҧса шәагаала ҩажәи жәаба нызқь мааҭ инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ириашаны ашьақәыргыларатә усурақәа ҿҳәарала фымз инадыркны шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа ҟаҵазар:
а) гәыҧҩык ауаа рыла;
б) амаҵурауаҩ имаҵуратә ҭагылазаара ихы архәарала;
в) шәагаа дула, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра, ҿҳәарала шықәсык инаркны хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада, мамзаргьы ахақәиҭра алхәдатәра ҿҳәарала хышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа ҟаҵазар ҷыдала идуу шәагаала, заа еибыҳәаны гәыҧҩыла, мамзаргьы еиҿкаау агәыҧ ала, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
Азгәаҭа. Акыр зҵазкуа ашәагаа ҳәа абри ахәҭаҷ аҿы иҧхьаӡоуп абнатә фонди, уи афонд иаҵанамкуа абнақәеи рыхә хнызқь мааҭ инареиҳаны аҧхасҭа рыҭазар, аҧхасҭа ирацәоу шәагаауп ҳәа иҧхьаӡоуп ҩажәи жәаба нызқь мааҭ, ҷыдала ирацәоу ҳәа иҧхьаӡоуп ҧшьынҩажәа нызқь мааҭ.

Ахәҭаҷ 258. Абнақәа рыхшьаара, мамзаргьы реилаҟәаҟәара

1. Гәҽанымзаарала амца, мамзаргьы зшәарҭара ҳараку даҽа хыҵхырҭак ахархәара аан абнақәа, иара убас, абнатә фонд иаҵанамкуа аҵлаеиҭаҳақәа рыхшьаара, мамзаргьы реилаҟәаҟәара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
2. Амца ацраҵарала, мамзаргьы изеиҧшшәарҭоу даҽа хкык ала, иара убас, ишҳаму амаҭәашьарқәа, мамзаргьы ацрыҵқәа рыла аҟьашьра, иара убас, абнатә фонд иаҵанакуа аҵлаеиҭаҳақәа рыхшьаара, мамзаргьы реилаҟәаҟәара, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра, ҿҳәарала хышықәса инадыркны быжьшықәса рҟынӡа, уи инацҵаны ахараҧса шәагаала жәа-нызқь инадыркны ҩажәи жәаба нызқь мааҭ рҟынӡа.

Ахәҭаҷ 259. Ҷыдала ихьчо аҧсабаратә ҵакырадгьылқәеи аҧсабаратә обиектқәеи рныҟәгашьа аилагара

Аҳәырҧсаррақәа, амилаҭтә паркқәа, аҧсабаратә баҟақәа, убас, аҳәынҭқарра ҷыдала иахьчо егьырҭ аҧсабаратә ҵакырадгьылқәа рызныҟәашьа аилагара, уи аумҭа акыр ҧхасҭа ахылҿиаазар, –
шьауҕас ирзыҧҵәоуп ахараҧса шәагаала ҩынҩажәи жәаба нызқь мааҭ инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.

Ахәҭаҷ 260. Аҧсны Аҳәынҭқарра 18.07.2007 шықәсазтәи Азакәан N 1798-с-IX ала иалхуп.

Ахәҭаҷ 261. Аинерттә материалқәа рыҵхра аҧҟарақәа реилагара

1. Аинерттә материалқәа рыҵхра аҧҟарақәа реилагаразы административтә хьырхәра знык иақәшәахьаз ила еиҭах аинерттә материалқәа рыҵхра аҧҟарақәа реилагара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи жәаба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
2. Уи аумҭа аҳәынҭқарратә зҿлымҳара акыр ааха анаҭазар, мамзаргьы акыр ҧхасҭа анаҭартә иҟалазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

27-тәи ахы. АМҨАНГАГАҚӘА (АМҨАНЫСГАҚӘА) РНЫҞӘГАРЕИ УРҬ РХАРХӘАРЕИ АШӘАРҬАДАРА ИАҦЫНГЫЛО АЦӘГЬАУРАҚӘА

Ахәҭаҷ 262. Аихамҩатә, аҳауатә, аӡтәы мҩанысгақәа шәарҭадарала рныҟәареи рхархәареи аԥҟарақәа реилагара

1. Аихамҩатә, аҳауатә, амшынтә, мамзаргьы аӡиастә мҩангагақәа шәарҭадарала рныҟәареи, рхархәареи аҧҟарақәа ауаҩытәыҩса инаигӡо аус, мамзаргьы иникыло амаҵура ҭыԥ инарыдҳәаланы рықәныҟәара зуалԥшьоу ила машәырла ауаҩытәыҩса игәабзиаразы ихьанҭоу, мамзаргьы бжьаратәла ихьанҭоу ааха риура, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа машәырла ауаҩ иҧсра ахылҿиаар,–
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭа ҩыџьа, мамзаргьы ҩыџьа инареиҳаны рыҧсра ахылҿиаар, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 263. Амҩанысгатә хархәагақәа амҩантәи рныҟәареи урҭ рхархәареи рыҧҟарақәа реилагара

1. Автомобил, мамзаргьы даҽа амеханика-мҩанысгатә хархәагак ныҟәызго ауаҩы ила амҩанысга ныҟәцаратә ҧҟарақәа реилагара, насгьы уи аумҭа иахылҿиаар машәырла ауаҩы игәабзиара ихьанҭоу мамзаргьы бжьаратәла ихьанҭоу ааха аиура, –
шьауҕас иазыҧҵәоуп ахақәиҭра алхәдатәра ҿҳәарала хышықәса рҟынӡа, уи инацҵаны амҩангагатә хархәагақәа рырныҟәара азин алхәдатәра ҿҳәарала ҩышықәса рҟынӡа, мамзаргьы уи ада.
2. Абри ахәҭаҷ актәи ахәҭаҿы иазҧхьагәаҭоу аумҭа иашьны иҟаз, насгьы уи аумҭа машәырла ихьанҭоу, мамзаргьы бжьаратәла ихьанҭоу ааха ауаҩы игәабзиара аиура ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны амҩанысгатә хархәага аныҟәцара азин алхәдатәра, ҿҳәарала хышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа машәырла ауаҩы иҧсра ахылҿиаара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, насгьы амҩанысгатә хархәага аныҟәцара азин алхәдатәра ҿҳәарала хышықәса рҟынӡа.
4. Абри ахәҭаҷ актәи ахәҭаҿы иазҧхьагәаҭоу аумҭа иашьны иҟаз ила аҟаҵара, насгьы уи аумҭа иахҟьазар машәырла ауаҩы иҧсра, –
шьауҕас иазыҧҵәоуп ахақәиҭра алхәдатәра ҿҳәарала быжьшықәса инадыркны жәашықәса рҟынӡа, уи инацҵаны амҩанысгатә хархәага аныҟәцара азин алхәдатәра ҿҳәарала хышықәса рҟынӡа.
5. Абри ахәҭаҷ актәи ахәҭаҿы иазҧхьагәаҭоу аумҭа машәырла ҩыџьа, мамзаргьы ҩыџьа инареиҳаны рыҧсра ахылҿиаазар, –
шьауҕас иазыҧҵәоуп ахақәиҭра алхәдатәра ҿҳәарала быжьшықәса инадыркны жәашықәса рҟынӡа, уи инацҵаны амҩанысгатә хархәага аныҟәцара азин алхәдатәра ҿҳәарала хышықәса рҟынӡа.
6. Абри ахәҭаҷ актәи ахәҭаҿы иазҧхьагәаҭоу аумҭа иашьны иҟаз ила аҟаҵара, насгьы уи аумҭа иахылҿиаазар машәырла ҩыџьа мамзаргьы ҩыџьа инареиҳаны ауаа рыҧсра, –
шьауҕас иазыҧҵәоуп ахақәиҭра алхәдатәра ҿҳәарала жәашықәса инадыркны жәаҩа шықәса рҟынӡа, уи инацҵаны амҩанысгатә хархәага аныҟәцара азин алхәдатәра ҿҳәарала хышықәса рҟынӡа.
Азгәаҭа. Даҽа механика-мҩанысгатә хархәага ҳәа абри ахәҭаҷ аҿы еилкаатәуп атроллеибусқәа, иара убас, атракторқәа реиҧш егьырҭ зхала иныҟәо амашьынақәа, аматоциклқәа, иара убас, егьырҭ амеханикатә мҩанысгатә хархәагақәа.
(Аҧсны Аҳәынҭқарра 27.04.2009 шықәсазтәи Азакәан N 2348-с-IV аредакциала)

Ахәҭаҷ 264. Амҩанысгатә хархәагақәа зхаҭабзиара лаҟәу ала рырҽеира, насгьы урҭ ахархәарахь агха шрымоу рҭыжьра

1. Амҩанысгатә хархәагақәа, аихамҩақәа, адырраҟаҵагатә, мамзаргьы аимадаратә маҭәарқәа, иара убас, егьырҭ амҩанысгатә мыругақәа, убарҭ инарываргыланы амҩанысгатә хархәагақәа зхаҭабзиара лаҟәу арҽеира рзура, ртехникатә ҭагылазаашьа ахылаҧшра зду ауаҩы ила еиқәшәам амҩанысгатә хархәагақәа ахархәарахь роужьра, уи аумҭа иахҟьазар ихьанҭоу, мамзаргьы бжьаратәла ихьанҭоу ааха ауаҩытәыҩса игәабзиара аиура, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Урҭ аумҭақәа машәырла ауаҩы иҧсра рыхҟьазар, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭақәа ирыхҟьазар машәырла ҩыџьа, мамзаргьы ҩыџьа инареиҳаны рыҧсра, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа.

Ахәҭаҷ 265. Амҩанысгатә хархәагақәа, мамзаргьы аихамҩа хәарҭара рыламкәа рыҧхасҭатәра

1. Амҩанысгатә хархәагақәа, аихамҩа шьҭыбжьыла ардыргатә, мамзаргьы аимадаратә хархәагақәа егьырҭ амыругақәа ррыбгара, рыбжьыхра, мамзаргьы ахархәаразы ихәарҭамкәа даҽакала рыҟаҵара, убарҭ инарываргыланы амҩанысга акоммуникациақәа аблокада рзура урҭ аумҭақәа ирхылҿиаазар ихьанҭоу, мамзаргьы бжьаратәла ихьанҭоу ааха, мамзаргьы ахарџь ҕәҕәа рыхҟьазар, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны ҧшьышықәса рҟынӡа.
2. Урҭ аумҭақәа машәырла ауаҩы иҧсра рыхҟьазар, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭа машәырла ҩыџьа, мамзаргьы ҩыџьа инареиҳаны рыҧсра ахылҿиаар, –
шьауҕас ирзыҧҵәоуп ахақәиҭра алхәдатәра ҿҳәарала фышықәса инадыркны жәашықәса рҟынӡа.

Ахәҭаҷ 266. Амҩанысгақәа русура шәарҭадарала еиқәзыршәо аҧҟарақәа реилагара

1. Апассаџьыр (амҩанызаҩ), ашьаҟауаҩ, мамзаргьы амҩанысга аныҟәара иалахәу даҽаӡәы (абри ашьаустә Закәанеидкыла ахәҭаҷқәа 262, 263 рҿы иарбоу рыда) ила амҩанысгатә хархәагақәа шәарҭадарала рныҟәара, мамзаргьы рхархәара еиқәзыршәо аҧҟарақәа реилагара, насгьы уи аумҭа иахҟьазар машәырла ауаҩы игәабзиара ихьанҭоу, мамзаргьы бжьаратәла ихьанҭоу ааха аиура, –
шьауҕас иазыҧҵәоуп ириашаны ашьақәыргыларатә усурақәа ҿҳәарала фымз инадыркны шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа машәырла ауаҩы иҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа машәырла ҩыџьа, мамзаргьы ҩыџьа инареиҳаны рыҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 267. Амагистралтә трубақәа (ашәырақәа) рышьҭаҵараан, рхархәараан, мамзаргьы рырҽеираан ашәарҭадара аҧҟарақәа реилагара

1. Амагистралтә трубақәа (ашәырақәа) рышьҭаҵараан, рхархәараан, мамзаргьы рырҽеираан ашәарҭадара аҧҟарақәа реилагара насгьы ари аумҭа машәырла иахҟьазар ихьанҭоу, мамзаргьы бжьаратәла ихьанҭоу ааха ауаҩы игәабзиара аиура, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усураҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Уи аумҭа машәырла ауаҩы иҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭала иазҧхьагәаҭоу аумҭа машәырла ҩыџьа, мамзаргьы ҩыџьа инареиҳаны рыҧсра ахҟьазар, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 268. Арыцҳара иақәшәаз ауаа аҕба акаҧдан ила ацхыраара рымҭара

Амшын аҟны, мамзаргьы даҽа ӡык иху арыцҳара иақәшәаз ауаа аҕба акаҧдан ила ацхыраара рыҭара мап ацәкра уи ацхыраара иара иҕбеи, иекипажи имҩанызцәеи рзы шәарҭара дук ацымкәа иалшозҭгьы, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭаҷ 269. Жәларбжьаратәи аҧыррақәа рыҧҟарақәа реилагара

Азинқьаадаҿы иарбоу амаршрут, атәарҭаҭыҧ, аҳауаҿтәи агәашәқәа, аҧырра аҳаракра аҧҟарақәа, мамзаргьы жәларбжьаратәи аҧыррақәа ирзаҧу даҽа ҧҟарак ақәымныҟәара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

28-тәи ахы. АКОМПИУТЕРТӘ ДЫРРАҬАРА АСФЕРАҾЫ АЦӘГЬАУРАҚӘА

Ахәҭаҷ 270. Акомпиутертә дырраҭара изиншәагам аҽалахалара

1. Азакәан иахьчо акомпиутертә дырраҭара изиншәагам ала аҽалархәра, д.и., амашьына иныҟәнаго адырраҭара, аелектрон-ҧхьаӡагатә машьына, уи асистема, мамзаргьы урҭ рҳа аҽалархәра, насгьы абри аумҭа иахылҿиаазар, ақәхра, аблокада азура, амодификациа, мамзаргьы адырраҭара ахҩылаара, аелектрон-ҧхьаӡаратә машьына уи асистема, мамзаргьы урҭ рҳа аусура иаҧырхагахазар, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала фымз инадыркны шықәсык рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
2. Уи аумҭа ҟаҵазар заа еибыҳәаны гәыҧҩык ауаа рыла, мамзаргьы еиҿкаау агәыҧ ала, мамзаргьы амаҵурауаҩ имаҵуратә ҭагылазаара ихы архәарала, иара убас, аелектрон-ҧхьаӡагатә машьына, уи асистема, мамзаргьы урҭ рыкаҭаҳа рахь анеира иақәиҭыз ила, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 271. Аелектрон-ҧхьаӡагатә машьына азы аҧхасҭа зхылҿиаауа апрограмма аҧҵара, ахархәара, рыларҵәара

1. Заа идырны санкциада ақәхрахь, аблокада азурахьы, амодификациа, мамзаргьы адыррақәа рыхкьыҧхьаарахь, аелектрон-ҧхьаӡагатә машьына аусура аилагарахь икылызгоз аелектрон-ҧхьаӡагатә машьына апрограмма аҧҵара, мамзаргьы иаҧу апрограммақәа аҧсахрақәа рылагалара, иара убас, уи еиҧшу апрограммақәа, мамзаргьы уи еиҧшу апрограмма змоу амашьынатә ныҟәгага ахархәара рзура, мамзаргьы рыларҵәара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса рҟынӡа, уи инацҵаны ахараҧса шәагаала хынҩажәи жәаба нызқь мааҭ рҟынӡа.
2. Ихьанҭоу аҵыхәтәақәа рахь машәырла икылнагартә уи аумҭа аҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 272. Аелектрон-ҧхьаӡагатә машьына уи асистема, мамзаргьы урҭ рыкаҭаҳақәа ахархәара аҧҟарақәа реилагара

1. Аелектрон-ҧхьаӡагатә машьына, уи асистема, мамзаргьы урҭ рыкаҭаҳақәа рахь анеира иақәиҭыз ила закәанла ихьчо аелектрон-ҧхьаӡагатә машьына адырраҭарақәа рықәхра, аблокада, мамзаргьы амодификациа рзура зыхҟьаз аелектрон-ҧхьаӡагатә машьына ахархәагатә ҧҟарақәа реилагара, насгьы ари аумҭа иахылҿиаазар акырзҵазкуа ааха, –
шьауҕас иазыҧҵәоуп маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хәышықәса рҟынӡа.
2. Урҭ аумҭақәа ирыхҟьазар машәырла ихьанҭоу аҵыхәҭәақәа, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса рҟынӡа.

X аҟәша. АҲӘЫНҬҚАРРАТӘ МЧРА ИАҦЫНГЫЛО АЦӘГЬАУРА

29-тәи ахы. АКОНСТИТУЦИАТӘ ШЬАҚӘГЫЛАШЬЕИ АҲӘЫНҬҚАРРАТӘ ШӘАРҬАДАРЕИ РЫШЬАҬАҚӘА ИРҦЫНГЫЛО АЦӘГЬАУРА

Ахәҭаҷ 273. Аҳәынҭқарратә ҧсахра (анаҧхара)

Аҳәынҭқарратә ҧсахра, д.и., Аҧсны Аҳәынҭқарра атәылауаҩы ила, гәҭакыла, атәыла ахьыҧшымра, аҵакырадгьыл алакьымсра, мамзаргьы аҳәынҭқарратә шәарҭадара, Аҧсны Аҳәынҭқарра ахыхьчаратә лшара иамоу ааха рызҭо аумҭақәа рымҩаҧгара, лымкаала: аҕа ишҟа аиасра, ашпионра, аҳәынҭқарра амаӡеи, мамзаргьы аибашьратә маӡеи атәым ҳәынҭқарразы араргамара, Аҧсны Аҳәынҭқарра аҵшәаараҿы атәым ҳәынҭқарра ацхыраара аҭара, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.
Азгәаҭа. Абри Азакәанеидкыла абри ахәҭаҷи, иара убас, ахәҭаҷқәа 274, 277 рҿы иазҧхьагәаҭоу ацәгьаурақәа ҟазҵаз ауаҩытәыҩса ашьаустә ҭакҧхықәра аҟынтәи ихы дақәиҭтәхоит уи ихатәгәаҧхарала, насгьы ианаамҭоу амчра аусбарҭақәа адырра рыҭарала, мамзаргьы даҽа хкык ала дацхраар Аҧсны Аҳәынҭқарра азҿлымҳарақәа уи нахыс аҧхасҭа злармоуша аҭагылазаашьа аҧҵара аҿы, уи адагьы зыҟаҵара дахьӡаз аумҭа аҿы даҽа цәгьаурак аилазаара адыргақәа амамзар.

Ахәҭаҷ 274. Ашпионаж (ашпионра)

Аҧсны Аҳәынҭқарра амаӡеи, аибашьратә маӡеи ирызку адыррақәа атәым ҳәынҭқаррахь, мамзаргьы атәым ҳәынҭқарратә еиҿкаарахь рышьҭра, мамзаргьы урҭ рхаҭарнак иҭара, мамзаргьы урҭ рыҭара хықәкыс иҟаҵаны аҳәынҭқарратә маӡеи аибашьратә маӡеи ирызку адыррақәа реидкылара, рҕьычра, мамзаргьы рыҵәахра, иара убас, атәым ҳәынҭқарратә ҧшыхәра адҵала Аҧсны Аҳәынҭқарра анҭыҵтәи ашәарҭадара ҧырхагас иаҭазарц азы даҽа дыррақәак реизгара, урҭ аумҭақәа ҟаҵазар атәым тәылауаҩы ила, мамзаргьы атәылауаҩра змам ауаҩытәыҩса ила, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.

Ахәҭаҷ 275. Аҳәынҭқарратә, мамзарагьы ауаажәларратә усзуҩы иҧсҭазаара ақәыххра

Аҳәынҭқарратә, мамзарагьы ауаажәларратә усзуҩы, уи дызҿу аҳәынҭқарратә, мамзаргьы даҽа политикатә маҵурак иаҟәыхра хықәкыс иаҭаны, мамзаргьы уи аусуразы шьаурак аҳасабала иҧсҭазаара ақәыххра (аршәарӡыӡаратә акт), –
шьауҕас иазыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 276. Мчыла амчра агара, мамзаргьы амчра аанкылара

Аҧсны Аҳәынҭқарра Аконституциатә шьақәгылашьа аилагара иазкны мчыла амчра агара, мамзаргьы мчыла аанкылара, иара убас, Аҧсны Аҳәынҭқарра Аконституциатә шьақәгылашьа аҧсахра иазку аҟаҵамҭа, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.

Ахәҭаҷ 277. Бџьаршьҭыхрала агылара 

Аҧсны Аҳәынҭқарра Аконституциатә шьақәгылашьа аҧсахра, мамзаргьы Аҧсны Аҳәынҭқарра аҵакырадгьыл акзаара аилагара хықәкыс иаҭаны бџьарлатәи агылара аиҿкаара, мамзаргьы уи агылара активла аҽалархәра, –
шьауҕас ирзыҧҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.

Ахәҭаҷ 278. Аекстремисттә усура анагӡаразы иаарту ааҧхьара 

1. Аекстремисттә усура анагӡаразы иаарту ааҧхьара, –
шьауҕас ирзыҧҵәоуп ахақәиҭра алхәдатәра ҿҳәарала хышықәса рҟынӡа.
2. Урҭ аумҭақәа ауаа рацәа рылаҳәагатә хархәагақәа рхархәарала рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.

Ахәҭаҷ 279. Адиверсиа

Аҧсны Аҳәынҭқарра аекономикатә шәарҭадара ахыхьчаратә лшареи рыҵшәаара хықәкыс измоу, аҧжәарақәа, амцаркрақәа, мамзаргьы анаплакқәа, аргыларақәа, аихамҩеи егьырҭ адырраҭаратәи аимадаратәи хархәагақәеи, ауааҧсыра рыҧсҭазаара аиқәыршәагатә обиектқәеи реилажьра рыҧхасҭатәрақәа рымҩаҧгара, –
шьауҕас ирзыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа.
Аумҭақәа еиҿкаау агәыҧ ала рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала жәаҩа шықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 280. Ацәымҕра, мамзаргьы аиҕара арбыжкра, иара убас, ауаҩытәыҩса иҳаҭыр аларҟәра

1. Ацәымҕра, мамзаргьы аиҕара арбыжкра, иара убас, ауаҩытәыҩса иаҳаҭыр аларҟәра, мамзаргьы гәыҧҩыла ауаа ахаҵара-ҧҳәысратә, цәаҧшшәахәылатә, амилаҭратә, абызшәатә, ахылҵшьҭратә, адинхаҵаратә дыргақәа, иара убас, дызмадоу асоциалтә гәыҧ адырга амзыз ала раҳаҭыр аларҟәра, насгьы уи ҟаҵазар аргама, мамзаргьы ауаарацәа рылаҳәагатә хархәагақәа рхархәарала, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
2. Урҭ аумҭақәа ҟаҵазар:
а) амч ахархәарала, мамзаргьы уи ахархәаразы қәмақаррала;
б) амаҵурауаҩ имаҵуратә ҭагылазаара ихы архәарала;
в) еиҿкаау агәыҧ ала, –
шьауҕас ирзыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 281. Аекстремисттә еилахәызаара аиҿкаара

Аекстремисттә еилахәызаара аҧҵара д.и., аидеологиатә, аполитикатә, ацәаҧшшәахәтәы, амилаҭратә адинхаҵаратә цәымҕра, мамзаргьы аиҕара амзызқәа рыла, иара убас, абри Азакәанеидкыла ахәҭақәа 146, 147, ахәҭаҷ 207 актәи аҩбатәи ахәҭақәа, ахәҭаҷқәа 208, 241, 242, 279, 281 рыла иазҧхьагәаҭоу асоциалтә гәыҧ иаҵанакуа, аекстремисттә хырхарҭа змоу ацәгьаурақәа рцәымҕреи раҕареи мзызс иаҭаны, иара убас, уи аекстремисттә еилахәызаара аҟәшак, мамзаргьы аекстремисттә еилахәызаара аихшаратә хәҭақәа напхгара рыҭара, иара убас, аекстремисттә хырхарҭа змоу ацәгьаурақәа рыҟаҵаразы апланқәеи аҭагылазаашьақәеи рышьақәыргылареи, урҭ ацәгьаурақәа рынагӡареи хықәкыс иаҭаны аекстремисттә еилахәызаара аҟәшақәеи, аихшаратә хәҭақәеи реиҿкааҩцәа, рнапхгаҩцәа, урҭ рхаҭарнакцәеи реидгылеи аҧҵара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа, мамзаргьы ахақәиҭра алхәдатәра, ҿҳәарала ҧшьышықәса рҟынӡа.
2. Аекстремисттә еилахәызаара аҽалархәра, –
шьауҕас иазыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа амаҵурауаҩ имаҵуратә ҭагылазаара ихы иархәаны рыҟаҵара, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны фышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.
Азгәаҭа. Аекстремисттә еилахәызаара хатәгәаҧхарала иалҵыз ауаҩы, ашьаустә ҭакҧхықәра аҟынтәи ихы дақәиҭтәхоит, уаанӡа иҟаиҵахьаз аумҭаҿы даҽа цәгьаурак аилахәызаара адыргақәа ыҟамзар.

Ахәҭаҷ 282. Аекстремисттә еиҿкаара аусура аиҿкаара

1. Аекстремисттә усура ахьымҩаҧнагоз иахҟьаны ауаажәларратәи, мамзаргьы адинхаҵаратәи еидгыла, мамзаргьы даҽа еиҿкаарак азакәан амчра зоухьоу аӡбара иаднакылаз азыӡба ала иаҧыху, мамзаргьы иҧку еиҭах аиҿкаара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра, ҿҳәарала хышықәса рҟынӡа.
2. Аекстремисттә усура ахьымҩаҧнагоз иахҟьаны ауаажәларратәи, мамзаргьы адинхаҵаратә еидгыла, мамзаргьы даҽа еиҿкаарак азакәан амчра зоухьоу аӡбара иаднакылаз азыӡба ала иаҧыху, мамзаргьы иҧку аусура еиҭах аҽалархәра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра, ҿҳәарала ҩышықәса рҟынӡа.
Азгәаҭа. Аекстремисттә усура ахьымҩаҧнагоз иахҟьаны ауаажәларратәи, мамзаргьы адинхаҵаратәи еидгыла, мамзаргьы даҽа еиҿкаарак азакәан мчра зоухьоу аӡбара иаднакылаз азыӡба ала иаҧыху, мамзаргьы иҧку аусура аҽалархәра хатәгәаҧхарала иаҟәыҵыз ауаҩытәыҩса ашьаустә ҭакҧхықәра аҟынтәи ихы дақәиҭтәхоит уи иумҭа аҟны даҽа цәгьаурак аилазаара адыргақәа ыҟамзар.

Ахәҭаҷ 283. Аҳәынҭқарратә маӡа аргаматәра

Ауаҩытәыҩса игәрагара иабзоураны, мамзаргьы имаҵура, мамзаргьы иусура ирыдҳәаланы иидыруаз аҳәынҭқарратә маӡа злоу адыррақәа, аҳәынҭқарратә наҧхара адыргақәа амамкәа раргаматәра, д.и., урҭ адыррақәа даҽаџьоукы рлымҳаҟынӡа инеиртә еиԥш иҟалазар, –
шьауҕас иазыҧҵәоуп ахақәиҭра алхәдатәра ҿҳәарала ҧшьышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.
2. Уи аумҭа машәырла аҵыхәтәа бааҧс ахылҿиаара, –
шьауҕас иазыҧҵәоуп ахақәиҭра алхәдатәра, ҿҳәарала хышықәса инадыркны быжьшықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 284. Аҳәынҭқарратә маӡа зну аусшәҟәқәа рырӡра

Аҳәынҭқарратә маӡа ахьыҟоу анеира иақәиҭу ила аҳәынҭқарратә маӡа зну аусшәҟәқәа, иара убас, аҳәынҭқарратә маӡа иаҵанакуа амаҭәарқәа ркышьа, рышьҭышьа аҧҟарақәа реилагара иахҟьаны рырӡра, насгьы уи машәырла аҵыхәтәа бааҧс ахылҿиаара, –
шьауҕас иазыҧҵәоуп ахақәиҭра алхәдатәра, ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.

30-тәи ахы. АҲӘЫНҬҚАРРАТӘ МЧРЕИ, АҲӘЫНҬҚАРРАТӘ МАҴУРЕИ, АҲӘЫНҬҚАРРАТӘ МАҴЗУРА АҬЫԤАНТӘИ АҲӘЫНҬҚАРРАТӘ УСБАРҬАҚӘА РҾЫ АМАҴУРЕИ АЗҾЛЫМҲАРАҚӘЕИ ИРԤЫНГЫЛО АЦӘГЬАУРАҚӘА

Ахәҭаҷ 285. Амаҵзуратә лшарамчы цәгьахәыцрала ахархәара

1. Амаҵурауаҩ имаҵуратә лшарамчы уи амаҵура азҿлымҳарақәа ирҿагыло ала ахархәара, насгьы уи аумҭа акрырҳара, мамзаргьы даҽа хатә зҿлымҳарак хықәкыс иаҭаны иҟаҵазар, мамзаргьы ауаатәыҩсеи аиҿкаарақәеи рзинқәеи закәанлатәи разҿлымҳарақәеи, иара убас, ауаажәларреи аҳәынҭқарреи азакәан иахьчо рызҿлымҳарақәа аҧхаста цәгьа рыҭара ахылҿиаазар, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа мамзаргьы ахақәиҭра алхәдатәра ҿҳәарала шықәсык инаркны ҧшьышықәса рҟынӡа.
2. Уи аумҭа ҟаҵазар Аҧсны Аҳәынҭқарра аҳәынҭқарратә маҵзура ҭыҧ нызкыло ила, мамзаргьы аҭыҧантәи ахатә напхгаратә усбарҭа ахада ила, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа ихьанҭоу аҵыхәтәа ахылҿиаар, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны жәашықәса рҟынӡа уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.
Азгәаҭа 1. Амаҵурауаа ҳәа абри ахы ахәҭаҷқәа рҿы иҧхьаӡоуп ҭышәынтәаларала, аамҭала, мамзаргьы иҷыдоу ауснагӡатәқәа, мамзаргьы аиҿкаара дҵақәҵаратә, мамзаргьы анхамҩа-напхгаратә усбарҭақәеи, аҳәынҭқарратә усбарҭақәеи, аҭыҧантәи ахатә напхгаратә усбарҭақәеи, аҳәынҭқарратә, мамзаргьы амуниципалтә еиҿкаарақәеи рҿы, иара убас, Аҧсны Аҳәынҭқарра абџьармчқәеи Аҧсны Аҳәынҭқарра аиҿкаара ҷыдақәеи рҿы иназыгӡо ауаа.
2. Аҳәынҭқарратә маҵураҭыҧ нызкыло ауаа ҳәа абри ахы ахәҭаҷқәа рҿы, иара убас, абри Ашьаустә закәанеидкыла егьырҭ ахәҭаҷқәа рҿгьы иҧхьаӡоуп Аҧсны Аҳәынҭқарра Аконституциала ишьақәгылоу амаҵзураҭыҧқәа нызкыло амаҵурауаа.
3. Амаҵурауаа рхыҧхьаӡара иалам аҳәынҭқарратә усуцәа ашьаустә ҭакҧхықәра рыдлоит абри ахы аҿы иарбоу ахәҭаҷқәа рыла, ҷыдала иазҧхьагәаҭоу зықәшәо ахәҭаҷқәа аныҟоу.

Ахәҭаҷ 286. Абиуџьеттә хархәагақәа хықәкыда рныхра

1. Абиуџьеттә хархәагақәа, ззоужьу ишьақәрыҕәҕәоу абиуџьеттә хықәкқәа, абиуџьетнҵа, абиуџьеттә хархәагақәа рзоужьразы аацҳамҭа, абиуџьет ала ишьақәрыҕәҕәоу абиуџьетнҵа, ахашәалеи ахарџьи рынҵаных абиуџьет хархәагақәа риура ҵыҵҕәыс иамаз даҽа усшәҟәык иақәымшәо абиуџьеттә хархәагақәа зауз амаҵурауаҩ ила хықәкыда, шәагаа дула рныхра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хышықәса рҟынӡа, мамзаргьы уи ада.
2. Уи аумҭа ҟаҵазар:
а) заа еибыҳәаны гәыҧҩык рыла:
б) иҷыдоу шәагаа дула, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, мамзаргьы уи ада.
Азгәаҭа. Абри Азакәанеидкыла ахәҭаҷи, ахәҭаҷ 287 рҿы ашәагаа ду ҳәа иҧхьаӡоуп абиуџьет ҧара шә-нызқь мааҭ иреиҳау, иҷыдоу ашәагаа ду ҳәа иҧхьаӡоуп миллионк мааҭ инаркны.

Ахәҭаҷ 287. Ибиуџьеттәым иҳәынҭқарратәу афондқәа рхархәагақәа хықәкыда рныхра

1. Аҧсны Аҳәынҭқарра азакәанҧҵара ала иҳәаарку, ибиуџьеттәым иҳәынҭқарратәу афондқәа, урҭ русура зырманшәало аҭагылазаашьа иақәымшәо ахықәкқәа ирызкны, шәагаа дула амаҵурауаҩ ила рныхра, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хышықәса рҟынӡа, мамзаргьы уи ада.
2. Уи аумҭа ҟаҵазар:
а) заа еибыҳәаны гәыҧҩык рыла;
б) иҷыдоу шәагаа дула, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хышықәса рҟынӡа, мамзаргьы уи ада.

Ахәҭаҷ 288. Амаҵуратә лшарамчқәа рахысра 

1. Амаҵурауаҩ илшрамчы аҳәаақәа дшырхысыз лабҿаба иузырбо аҟаҵамҭақәа, насгьы урҭ рыла ауаатәыҩса, аиҿкаарақәа, иара убас, закәанла ихьчоу ауаажәларреи аҳәынҭқарреи рызҿлымҳарақәа акыр аилахәарахь разкылгара, –
шьауҕас иазыҧҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа, мамзаргьы ахақәиҭра алхәдатәра ҿҳәарала шықәсык инаркны ҧшьышықәса рҟынӡа.
2. Уи аумҭа Аҧсны Аҳәынҭқарраҿы аҳәынҭқарратә маҵурауаҩы, мамзаргьы аҭыҧантәи ахатәнапхгара аусбарҭа ахада ила аҟаҵара, –
шьауҕас иазыҧҵәоуп ахараҧса шәагаала ҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хышықәса рҟынӡа, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) амч ахархәарала, мамзаргьы амч ахархәаразы қәмақаррала;
б) абџьар, мамзаргьы амаҭәар ахархәарала;
в) ихьанҭоу аҵыхәтәа ахылҿиаарала,–
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.

Ахәҭаҷ 289. Аҧсны Аҳәынҭқарра Жәлар Реизара – Апарламенти, мамзаргьы Аҧсны Аҳәынҭқарраҿы хлаҧшра зуа Апалатеи адырраҭарақәа рыҭара мап ацәкра

(Аҧсны Аҳәынҭқарра 15.06.2011 шықәсазтәи Азакәан N 2937-с-IV аредакциала)

1. Аҧсны аҳәынҭқарра Жәлар Реизара – Апарламент адырраҭарақәа (аусшәҟәқәа, амаҕақәа) аҭара зиншәагада мап ацәкра, мамзаргьы аҽацәыҧхьакра, иара убас, Аҧсны Аҳәынҭқарра Жәлар Реизара – Апарламенти, мамзаргьы хлаҧшра зуа Апалатеи ихаҭәаам, мамзаргьы имцу адырраҭарақәа рыҭара, арҭ аумҭақәа адырраҭарақәа рышьҭра зуалҧшьоу амаҵурауаҩ ила рыҟаҵара, –
шьауҕас ирзыҧҵәоуп ахараҧса шәагаала ҩажәи жәаба нызқь инадыркны ҧшьынҩажәа нызқь мааҭ рҟынӡа, мамзаргьы маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хәышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
(1-тәи ахәҭа Аҧсны Аҳәынҭқарра 15.06.2011 шықәсазтәи Азакәан N 2937-с-IV аредакциала)
2. Урҭ аумҭақәа ҟаҵазар аҳәынҭқарратә амаҵураҭыҧ аанызкыло ауаҩы ила, –
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хәышықәса рҟынӡа, мамзаргьы уи ада.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) аҳәынҭқарратә мчра амаҵурауаа иҟарҵаз азинеилагарақәа рыҵәахра иадҳәаланы;
б) заа еибыҳәаны гәыҧҩык рыла, мамзаргьы еиҿкаау ацәгьауратә гәыҧ ала;
в) аҵыхәтәа бааҧсқәа рхылҿиаарала, –
шьауҕас ирзыҧҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ аанкылара ақәиҭымра, ҿҳәарала хышықәса рҟынӡа.

Ахәҭаҷ 290. Амаҵурауаҩ илшарамчы ахатәтәра

Маҵурауаҩуп ҳәа иҧхьаӡам аҳәынҭқарратә усуҩы, мамзаргьы аҭыҧантәи ахатәнапхгара аусбарҭаҿы аус зуа ауаҩытәыҩса ила амаҵурауаҩ илшарамчы ихатәтәра нас уи ала ауааҧсыра, мамзаргьы аиҿкаарақәа закәанлатәи разҿлымҳарақәеи рзинқәеи акыр еилахәрақәа рзаазгаз аусқәа рыҟаҵара, –
шьауҕас ирзыҧҵәоуп ахараҧса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.

Ахәҭаҷ 291. Анаплакратә усураҿы изакәаным аҽалархәра

Амаҵурауаҩ ила анаплакратә ус назыгӡо аиҿкаара аҧҵара, мамзаргьы уи аиҿкаара анапхгара хаҭала, мамзаргьы ихаҭарнак ила аҽалархәра амаҵурауаҩ изы закәанла уи шыҧкугьы, уи адагьы арҭ аумҭақәа иаҧҵоу аиҿкааразы аҧыжәарақәа, мамзаргьы даҽа формак (хкык) ала ажәҩахырҵакра азҧхьагәарҭозар, –
шьауҕас ирзыҧҵәоуп маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хәышықәса рҟынӡа, уи инацҵаны ахараҧса шәагаала ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 292. Аҵарҭыша аиура (агара)

1. Амаҵурауаа, атәымтәылатәи амаҵурауаҩ ихаҭа, мамзаргьы (абжьацәажәаҩ) абжьагылаҩ ила аҵарҭыша – аҧара, хәы змоу ақьаадқәа, даҽа мазарак агара, мамзаргьы мазарала изакәаным ацхыраара адкылара аҵарҭыша зҭиуа изҿлымҳара, мамзаргьы уи иитәу даҽа џьоукы рыфеидазы ҟаҵамҭак аҟаҵара (аҟамҵара), урҭ аҟаҵамҭақәа амаҵурауаҩы илшарамчы иаҵанакуазар, мамзаргьы уи иара имаҵуратә ҭагылазаара иабзоураны иҟаиҵауа (иҟаимҵауа) армариозар, иара убас, азеиҧш жәҩахырҵакыразы, мамзаргьы имаҵураҿы агәхьаамкра аарҧшразы аҵарҭыша агара, –
(1-тәи ахәҭа Аҧсны Аҳәынҭқарра 18.11.2015 шықәсазтәи Азакәан N 3910-с-V аредакциала)
шьауҕас ирзыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.
2. Амаҵурауаҩ ила, изакәаным аҟаҵамҭақәа рыҟаҵара (изакәану рыҟамҵара) азы аҵарҭыша агара, –
шьауҕас иазыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа, Аҧсны Аҳәынҭқарраҿ аҳәынҭқарратә маҵураҭыҧ аанызкыло амаҵурауаҩ ила, мамзаргьы аҭыҧантәи ахатәнапхгара ахада ила рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа.
4. Абри ахәҭаҷ актәи, аҩбатәи, ахҧатәи ахәҭақәа рыла иазҧхьагәаҭоу аумҭақәа ҟаҵазар:
а) заа еибыҳәаны гәыҧҩык рыла, мамзаргьы еиҿкаау агәыҧ ала;
б) хҭакрала аҵарҭыша ацәгара;
в) шәагаа дула, –
шьауҕас ирзыҧҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны амазара амхра, мамзаргьы уи ада.
5. Абри ахәҭаҷ актәи, аҩбатәи, ахҧатәи ахәҭақәа, иара убас, аҧшьбатәи ахәҭа апунктқәа “а” “б” рыла иазҧхьагәаҭоу аумҭақәа иҷыдоу шәагаа дула рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа, уи инацҵаны амазара амхра.
(5-тәи ахәҭа алагалоуп Аҧсны Аҳәынҭқарра 18.11.2015 шықәсазтәи Азакәан N 3910-с-V аредакциала) 
Азгәаҭа. Ишәагаа дуу аҵарҭыша ҳәа абри Азакәанеидкыла ахәҭаҷқәа 293, 293.1 рҿы иҧхьаӡоуп аҧара ахыҧхьаӡара, хәы змоу ақьаадқәа рыхә, даҽа мазарак, мамзаргьы амазаратә ҟазшьа змоу афеида ҩынҩажәи жәаба нызқь мааҭ ианреиҳау. Ҷыдала зшәагаа дуу аҵарҭыша ҳәа иҧхьаӡоуп шәи ҩынҩажәи жәаба нызқь мааҭ ианреиҳау.
Атәымтәылатәи амаҵурауаҩ ҳәа абри ахәҭаҷ аҿы дыҧхьаӡоуп дарбанызаалакгьы амаҵура иаҭоу, мамзаргьы амаҵураҭыҧахь иалху атәымҳәынҭқарраҿтәи азакәанҧҵаратә, азакәаннагӡаратә, административтә, мамзаргьы аӡбарҭатә усбарҭақәа рҿы аҭыҧ аанызкыло, иара убас, иаргамоу функциак атәым ҳәынҭқарра азы уа иналаҵаны иаргамоу ахлаҧшырҭеи, мамзаргьы иаргамоу анаплакреи назыгӡо ауаҩытәыҩса
(Азгәаҭа Аҧсны Аҳәынҭқарра 18.11.2015 шықәсазтәи Азакәан N 3910-с-V аредакциала)

Ахәҭаҷ 293. Аҵарҭыша аҭара

1. Амаҵурауаҩ аҵарҭыша хаҭала, мамзаргьы абжьагылаҩ ила иҭара, –
 шьауҕас иазыҧҵәоуп ахараҧса шәагаала ҩажәи хәба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Изакәаным аҟаҵамҭа заа идырны аҟаҵара (изакәану аҟамҵара) азы аҵарҭыша амаҵурауаҩ иҭара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа ҟаҵазар:
а) заа еибыҳәаны гәыҧҩык рыла, мамзаргьы еиҿкаау агәыҧ ала;
б) шәагаа дула, –
шьауҕас ирзыҧҵәоуп ахараҧса шәагаала ҧшьынҩажәа нызқь инадыркны ҩышә нызқь мааҭ рҟынӡа, мамзаргьы ахақәиҭра алхәдатәра ҿҳәарала хәышықәса инадыркны жәашықәса рҟынӡа.
4. Абри ахәҭаҷ актәи, аҩбатәи, мамзаргьы ахҧатәи ахәҭақәа рыла иазҧхьагәаҭоу аумҭақәа иҷыдоу шәагаа дула, рыҟаҵара, –
шьауҕас ирзыҧҵәоуп ахақәиҭра алхәдатәра ҿҳәарала быжьшықәса инадыркны жәаҩа шықәса рҟынӡа.
(4-тәи ахәҭа алагалоуп Аҧсны Аҳәынҭқарра 18.11.2015 шықәсазтәи Азакәан N 3910-с-V аредакциала) 
Азгәаҭа. Аҵарҭыша зшәаз ауаҩытәыҩса ашьаустә ҭакҧхықәра аҟынтәи ихы дақәиҭтәхоит аҵарҭыша згоз амаҵурауаҩ иҟынтәи дцаларала ацәгара аҭыҧ амазҭгьы, насгьы уи ауаҩы хатәгәаҧхарала аҵарҭыша ашәаразы ашьаус ахацыркра иақәиҭу аусбарҭа ашҟа ианаамҭаз адырра ҟаиҵазар.

Ахәҭаҷ 293.1. Аҵарҭыша аимдараҿы абжьаҟазара 

(иалагалоуп аҧсны Аҳәынҭқарра 18.11.2015 шықәсазтәи Азакәан N 3910-с-V ала)

1. Аҵарҭыша аимдараҿы абжьаҟазара, д.и., аҵарҭыша зшәауеи аҵарҭыша згауеи рнапынҵала аҵарҭыша ашәаразы урҭ ирыбжьарҵаз аиқәшаҳаҭра инақәыршәаны хаҭала аҵарҭыша бжьызго, мамзаргьы уи иацхраауа даҽаӡәы ила аҵарҭыша аимдараҿы абжьаҟазара, –
шьауҕас иазыҧҵәоуп ахараҧса шәагаала ҩынҩажәи жәаба нызқь инадыркны шә-нызқь мааҭ рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра, ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, 
2. Изакәаным аҟаҵамҭа заа идырны аҟаҵаразы, (изакәану аҟамҵаразы), мамзаргьы амаҵурауаҩ имаҵуратә ҭагылазаара ихы иархәаны аҵарҭышагараҿы абжьаҟазара, – 
шьауӷас иазыԥҵәоуп ахараԥса шәагаала шә-нызқь мааҭ инадыркны шәи ҩынҩажәи жәаба нызқь мааҭ рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала хышықәса инадыркны быжьшықәса рҟынӡа.
3. Аҵарҭыша агараҿы абжьаҟазара аныҟарҵо:
 а) заа еибыҳәаны гәыԥҩык рыла, мамзаргьы еиҿкаау агәыԥ ала;
б) шәагаа дула, –
шьауӷас иазыԥҵәоуп ахараԥса шәагаала ԥшьынҩажәа нызқь инадыркны шәи ҩынҩажәи жәаба нызқь мааҭ рҟынӡа, уи инацҵаны маҵураҭыԥқәаки усураҭақәаки рҿы аҭыԥ аанкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала хәышықәса инадыркны жәашықәса рҟынӡа.
4. Аҵарҭыша аимдараҿы ақәыргәыӷра, мамзаргьы абжьаҟазара адгалара, –
 шьауӷас иазыԥҵәоуп ахараԥса шәагаала ҩынҩажәи жәаба нызқь инадыркны шә-нызқь мааҭ рҟынӡа, уи инацҵаны маҵураҭыԥқәаки усурҭақәаки рҿы аҭыԥ аанкылара ақәиҭымра ҿҳәарала хышықәса рҟынӡа, мамзаргьы ахақәиҭра алхәдатәра ҿҳәарала хәышықәса рҟынӡа.
Азгәаҭа. Аҵарҭыша еимдараҿы бжьаҟазаҩыс иҟоу ауаҩы ашьаустә ҭакԥхықәра аҟынтәи ихы дақәиҭтәхоит уи ацәгьаура аныҟаз ашьҭахь зыҳаҵҳаҵарала дацхраауазҭгьы ацәгьаура аарыԥшреи аԥырҟәҟәаареи, насгьы хатәгәаԥхарала аҵарҭыша агаразы ашьаус ахацыркра иақәиҭу аусбарҭа аусуҩцәа ианаамҭаз адырра риҭазар.

Ахәҭаҷ 294. Амаҵуратә ԥаршеи 

Амаҵуратә ԥаршеи, д.и., амаҵурауаҩ ила, иара убас, аҳәынҭқарратә маҵурауаҩы ила, мамзаргьы имаҵурауаҩым, аҭыԥантәи ахатәнапхгара аусбарҭа аҿы аусуҩы ила иофициалтәу аусшәҟәы аҟны ииашам адыррақәа заа ирызхәыцны алагалара, иара убас, урҭ аусшәҟәқәа рҵакы еицазкуа ииашам адыррақәа рыла арҽеира арҭ аумҭақәа ахатәы феида, мамзаргьы хатә зҿлымҳарак иазкны рыҟаҵара, –
шьауӷас ирзыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 294.1. Аԥсны атәылауаҩшәҟәы изакәанымкәа аҭара, иара убас, Аԥсны Аҳәынҭқарра атәылауаҩра изакәанымкәа аиура алзыршаз аусшәҟәқәа рҿы заа идырны имцу адырраҭарақәа рарбара.

(иалагалоуп Аԥсны Аҳәынҭқарра 30.07.2009 шыкәсазтәи Азакәан N 2450-с-IV ала)

1. Амаҵурауаҩ, мамзаргьы маҵурауаҩуп ҳәа иԥхьаӡам аҳәынҭқарратә усуҩы иду ауалԥшьақәа ламысдарала, мамзаргьы ишакәхалакгьы рызнеира иахҟьаны рынамыгӡара, мамзаргьы ишахәҭоу еиԥш рынамыгӡара, насгьы уи иахылҿиаар изакәанмкәа Аԥсны атәылауаҩшәҟәы атәымтәылауаҩ, мамзаргьы атәылауаҩра змам ауаҩытәыҩса иҭара, уи иахҟьазар Аԥсны Аҳәынҭқарра атәылауаҩра изакәанымкәа аиура, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны ԥшьышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала шықәсык инаркны хышықәса рҟынӡа.
2. Амаҵурауаҩ, мамзаргьы маҵурауаҩуп ҳәа иԥхьаӡам аҳәынҭқарратә усуҩы рыла Аԥсны атәылауаҩшәҟәы атәымтәылауаҩ, мамзаргьы атәылауаҩра змам ауаҩытәыҩса иҭара, иара убас, амаҵурауаҩ, мамзаргьы маҵурауаҩуп ҳәа иԥхьаӡам аҳәынҭқарратә усуҩы рыла заа ихәыцны имцу адырраҭарақәа Аԥсны Аҳәынҭқарра атәылауаҩра злаиоуз аусшәҟәқәа рҿы рарбара, –
шьауӷас иазыԥҵәоуп ахақәиҭра алхәдатәра ҿҳәарала ԥшьышықәса инадыркны фышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала шықәсык инаркны хышықәса рҟынӡа.

Ахәҭаҷ 295. Аҭакԥхықәрадара
 
(Аԥсны Аҳәынҭқарра 21.07.2009 шықәсазтәи Азакәан N 2426-с-IV аредакциала)

1. Аҭакԥхықәрадара, д.и., амаҵурауаҩ иду ауалԥшьақәа ламысдарала, мамзаргьы ишакәхалакгьы ҳәа рызнеира иахҟьаны рынамыгӡара, мамзаргьы ишахәҭоу еиԥш рынамыгӡара уи иахҟьаны ауааԥсыра, мамзаргьы аиҿкаарақәа рызҿлымҳарақәеи рзинқәеи, иара убас, закәанла ихьчо ауаажәларреи аҳәынҭқарреи рзинқәеи разҿлымҳарақәеи акырҧырхага риура, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны ҩынҩажәи жәаба нызқь мааҭ рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала шықәсык инаркны хышықәса рҟынӡа. 
2. Уи аумҭа ала ахарџь ду аиура, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ аанкылара ақәиҭымра ҿҳәарала шықәсык инаркны хышықәса рҟынӡа.
3. Машәырла ихьанҭоу ааха агәабзиара аиура, мамзаргьы ауаҩы иԥсра зыхҟьаз аҭакԥхықәрадара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ аанкылара ақәиҭымра ҿҳәарала шықәсык инаркны хышықәса рҟынӡа, мамзаргьы уи ада.
4. Абри ахәҭаҷ ахԥатәи ахәҭаҿы ́иазԥхьагәаҭоу аумҭа машәырла ҩыџьа, мамзаргьы ҩыџьа инареиҳаны рыԥсра ахылҿиаара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны быжьышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала шықәсык инаркны хышықәса рҟынӡа, мамзаргьы уи ада.
Азгәаҭа. Идуу аԥхасҭа ҳәа абри ахәҭаҷ аҿы иԥхьаӡоуп ҩажәи жәаба нызқь мааҭ инареиҳау аԥара.


31-тәи ахы. АЗИНӠБАРА ИАԤЫНГЫЛО АЦӘГЬАУРАҚӘА

Ахәҭаҷ 296. Азинӡбара анагӡареи заанаҵтәи ашьаусеилыргара амҩаԥгареи рԥынгылара.

1. Азинӡбара анагӡара аԥынгылара хықәкыс иаҭаны аӡбара аусура, формас иамазаалакгьы ала, аҽалархәра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Инарҭбааны, ихарҭәааны иашахаҭарала (обиективла) аусеилыргара амҩаԥгара аԥырхагахара хықәкыс иҟаҵаны апрокурор, аусеилыргаҩ ахҭысҭҵааҩ русура, формас иамазаалакгьы ала, аҽалархәра, –
шьауӷас иазыԥҵәоуп ахараԥса шәагаала жәа-нызкь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык аҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазԥхьагәаҭоу аумҭақәа амаҵурауаҩ имаҵуратә ҭагылазаара ахархәарала рыҟаҵара, –
шьауӷас иазыԥҵәоуп ахараԥса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ԥшьышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟныӡа, мамзаргьы уи ада.

Ахәҭаҷ 297. Азинӡбара, мамзаргьы заанаҵтәи аусеилыргара мҩақәызҵо ауаҩытәыҩса иԥсҭазаара ақәыххра

Аӡбаҩ, мамзаргьы азинӡбара амҩақәҵара иалахәу даҽаӡәы, апрокурор, аусеилыргаҩ, ахҭысҭҵаара знапы алаку, ахьчаҩ, аексперт азыӡба анагӡаҩ, иара убас, урҭ ирзааигәоу ауаа, аусқәа, мамзаргьы амаҕақәа аӡбарҭаҿы рыӡбара, заанаҵтәи ашьаусеилыргара, мамзаргьы ашьауӷақәҵара азыӡба, мамзаргьы аӡбарҭа иаднакылаз даҽа актк ирхырҟьаны, урҭ закәанлатәи русура аԥырхагахара хықәкыс иҟаҵаны, мамзаргьы изҿу русқәа рзы шьаурак аҳасабала рыԥсҭазаара ақәыххра, –
шьауӷас иазыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ԥсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 298. Азинӡбара мҩақәҵара, мамзаргьы заанаҵтәи аусеилыргара ирыхҟьаны ақәмақарра, мамзаргьы даҽакала амч ахархәара 

1. Аӡбаҩ, мамзаргьы азинӡбара мҩақәҵара иалахәу даҽаӡәы, иара убас, урҭ ирзааигәоу аӡбарҭаҿы аусқәа, мамзаргьы амаҕақәа рыхәаԥшра ирхырҟьаны рышьразы, ргәабзиара ааха аҭаразы, мамзаргьы рмазара аԥхасҭатәразы, мамзаргьы абжьыхра рзы ақәмақарра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Апрокурор, аусеилыргаҩ, ахҭысҭҵааҩ, ахьчаҩ, аексперт, аӡбаратә уснагӡаҩ, иара убас, урҭ ирзааигәоу ауаа, заанаҵтәи аусеилыргара, аӡбарҭаҿы аусқәеи амаҕақәеи рыхәаԥшра, мамзаргьы аӡбара иаднакылаз даҽа актк ирхырҟьаны ашьразы, агәабзиара ааха аҭаразы, мамзаргьы рмазара аԥхасҭатәразы, мамзаргьы абжьыхра рзы ақәмақарра, –
 шьауӷас иазыԥҵәоуп ахараԥса шәагаала ҩажәи жәаба нызқь инадыркны ԥшьынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа. 
3. Абри ахәҭаҷ актәи, мамзаргьы аҩбатәи ахәҭақәа рҿы иазԥхьагәаҭоу аумҭақәа аԥсҭазаареи агәабзиареи рзы ишәарҭам амч ахархәарала рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
4. Абри ахәҭаҷ актәи, мамзаргьы аҩбатәи ахәҭақәа рҿы иазԥхьагәаҭоу аумҭақәа аԥсҭазаареи агәабзиареи рзы ишәарҭоу амч ахархәарала рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 299. Аӡбара пату ақәымҵара 

1. Аус аӡбарҭаҿы аилыргараан уи алахәылацәа раҳаҭыр ларҟәны рацәажәара (рызныҟәара) д.и., аӡбара пату ақәымҵара, –
шьауӷас иазыԥҵәоуп ахараԥса шәагаала ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Аӡбаҩ, мамзаргьы азинӡбара амҩақәҵара иалахәу даҽаӡәы иаҳаҭыр аларҟәра,–
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа. 

Ахәҭаҷ 300. Аӡбаҩ, апрокурор, аусеилыргаҩ, ахҭысҭҵааҩ, азыӡбанагӡаҩ иҟам-инымла рыхцәажәара

1. Аӡбаҩ, мамзаргьы азинӡбара амҩақәҵара иалахәу даҽаӡәы аӡбараҟны изхәаԥшуаз аус, мамзаргьы амаҕақәа ирыдҳәаланы иҟам-иным рызҳәара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа, ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Апрокурор, аусеилыргаҩ, ахҭысҭҵааҩ, аӡбаратә уснагӡаҩ заанаҵтәи аусеилыргара, мамзаргьы ашьауӷақәҵара, мамзаргьы азыӡба, мамзаргьы аӡбара иаднакылаз даҽа актк рынагӡара иадҳәаланы иҟам-иным рызҳәара, –
шьауӷас иазыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
3. Хыхь иарбоу аумҭа ауаарацәа рҿаԥхьа, ауаарацәа ирбо ираҳауа, мамзаргьы ауаарацәа адыррақәа рыҭагатә хархәагақәа рыла аҟаҵара, –
шьауӷас иазыԥҵәоуп ахараԥса шәагаала ҩажәа нызқь инадыркны ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсыкынӡа.
4. Абри ахәҭаҷ аҿы иазԥхьагәаҭоу аумҭақәа инарыдкыланы ихьанҭоу, мамзаргьы ҷыдала ихьанҭоу ацәгьаура ҟаиҵазшәа ауаҩытәыҩса ахара идҵара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны ԥшьышықәса рҟынӡа.

Ахәҭаҷ 301. Заа идырны ахара зхарам ашьаустә ҭакԥхықәра идҵара

1. Заа идырны ахара зхарам ашьаустә ҭакԥхықәра идҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Заа идырны ахара зхарам ауаҩытәыҩса ихьанҭоу, мамзаргьы ҷыдала ихьанҭоу ацәгьаура ҟаиҵазшәа ашьаустә ҭакԥхықәра идҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 302. Закәандарала ауаҩытәыҩса ашьаустә ҭакԥхықәра аҟынтәи ихы иақәиҭтәра

Ацәгьаура аҟаҵаразы игәҩароу, мамзаргьы ахара зду ауаатәыҩса апрокурор, аусеилыргаҩ, мамзаргьы ахҭысҭҵааҩ ила ашьаустә ҭакԥхықәра аҟынтәи закәандарала ихы иақәиҭтәра, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны быжьшықәса рҟынӡа.

Ахәҭаҷ 303. Ауаҩытәыҩса закәандарала иаанкылара, иҳәынҷара, мамзаргьы ирбаандаҩра

1. Идырны закәандарала ауаҩытәыҩса иаанкылара, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Заа идырны ауаҩытәыҩса закәандарала иҳәынҷара, мамзаргьы ирбаандаҩра, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны ԥшьышықәса рҟынӡа. 
3. Абри ахәҭаҷ актәи, мамзаргьы аҩбатәи ахәҭақәа рҿы иазԥхьагәаҭоу аумҭақәа ихьанҭоу аҵыхәтәа рхылҿиаара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.

Ахәҭач 304. Ауаҩытәыҩса аҿахәыҭарахь иазкылгара 

1. Аусеилыргаҩ, мамзаргьы ахҭысҭҵааҩ иҟынтәи қәмақаррала, цәыршәарала, мамзаргьы изакәаным даҽа ҟаҵамҭак ала, иара убас, аусеилыргаҩи ахҭысҭҵааҩи рымеида иманы даҽаӡәы ила игәҩароу ахара зду, ааха змоу ашаҳаҭ мчыла аҿахәыҭара иазкылгара, аексперт, даҽа ҟазак мчыла ахыркәша ирҟаҵара, мамзаргьы аҿахәыҭара иазкылгара, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Уи аумҭа ҟаҵазар амч ахархәарала, ргәаҟрала, мамзаргьы рҳәацәарала, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.

Ахәҭаҷ 305. Арҵабыргыгақәа реицакра 

1. Атәылауаҩратә ус иалахәу ауаҩытәыҩса, мамзаргьы уи ихаҭарнак ила арҵабыргыгақәа реицакра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа.
2. Ашьаус иалахәу апрокурор, аусеилыргаҩ, ахҭысҭҵааҩ, мамзаргьы ахьчаҩ ила арҵабыргыгақәа рырԥаршеира, –
шьауӷас иазыԥҵәоуп ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа.
3. Ибааҧсу, мамзаргьы ҷыдала ибааҧсу ацәгьаура иазку ашьаус аҿы арҵабыргыгақәа реицакра, иара убас, еицаку арҵабыргыгақәа ихьанҭоу аҵыхәтәа рхылҿиаара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хышықәса рҟынӡа.

Ахәҭаҷ 306. Аҵарҭыша агарала (аҭарала), мамзаргьы коммерциала ахыхра цәгьахәыцрала аҽазкра

Ацәгьаура, мамзаргьы ацәыршәара аҭыԥ рымазшәа ашьақәырӷәӷәаразы ихыҭҳәаау арҵабыргыгақәа раԥҵара хықәкыс иаҭаны амаҵурауаҩ, мамзаргьы акоммерциатә, мамзаргьы даҽа еиҿкаарак амаҵурауаҩ иара дақәшаҳаҭымкәа аԥара, хәы змоу ақьаадқәа даҽа мазарак иҭара, амазаратә ҟазшьа змоу цхыраарак изура аҽазкра, д.и., ауаҩытәыҩса иара иҭахымкәа аҵарҭыша иҭара, мамзаргьы коммерциала ихыхра цәгьахәыцрала аҽазкра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыԥқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.

Ахәҭач 307. Заа идырны ииашаӡбарам ашьауӷақәҵара, азыӡба, мамзаргьы даҽа актк адкылара 

1. Заа идырны ииашаӡбарам ашьауӷақәҵара, азыӡба, мамзаргьы даҽа актк аӡбара (аӡбаҩцәа) иаднакылар, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ԥшьышықәса рҟынӡа.
2. Заа идырны ахақәиҭра алхәдатәра зцу, мамзаргьы ихьанҭоу даҽа ҵыхәтәак зхылҿиааз ашьауӷақәҵара адкылара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 308. Ишымцу заа идырны ацәгьаҳәара 

1. Ишымцу заа идырны ацәгьаура ҟаҵоушәа ацәгьаҳәара, –
шьауӷас иазыԥҵәоуп ахараԥса шәагаала жәа-нызқь инадыркны ҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Ибааҧсу, мамзаргьы ҷыдала ибааҧсу ацәгьаура аҟаҵаразы ахара ауаҩԥсы идызҵо аумҭа ҟаҵоушәа ишымцу дырны ацәгьаҳәара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рҿы иазԥхьагәаҭоу аумҭақәа ирыдҳәаланы ауаҩы ихара арҵабыргразы иҧсабаратәым арҵабыргыгақәа рыцҵаны аҳәара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны фышықәса рҟынӡа.

Ахәҭаҷ 309. Ишымцу заа идырны аҿахәажәа, аексперти аҟазеи рхыркәшақәа, иара убас, ииашам аиҭага рыҟаҵара

1. Ашаҳаҭи ааха змоуи аексперти аҟазеи рыла идырны имцу аҿахәы аҟаҵара, ииашам ахыркәша аексперти аҟазеи рыла аҟаҵара, иара убас, заанаҵтәи аусеилыргареи, мамзаргьы аусзӡбареи раан ииашам аиҭага аҟаҵара, –
шьауӷас ирзыԥҵәоуп ахараԥса шәагаала жәа-нызқь инадыркны ҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.
(1-тәи ахәҭа Аҧсны Аҳәынҭқарра 15.06.2015 шықәсазтәи Азакәан N 3793-с-V аредакциала)
2. Хыхь иазԥхьагәаҭоу аумҭақәа ихьанҭоу, мамзаргьы ҷыдала ихьанҭоу ацәгьаурақәа рзы ахара ахаратәра нацҵаны рыҟаҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭа. Ашаҳаҭ, ааха змоу, аексперт, аҟаза, мамзаргьы аиҭагаҩ ашьаустә ҭакԥхықәра аҟынтәи рхы иақәиҭтәхоит урҭ хатәгәаԥхарала, аӡбара ашьауӷақәҵара, мамзаргьы азыӡба аднакылаанӡа иаларгалар ахҭысҭҵаараан, заанаҵтәи аусеилыргараан, аӡбарҭаҿы аус аилыргараан иҟарҵаз аҿахәы, ахыркәша, аиҭага шиашам зҳәо арзаҳал.

Ахәҭаҷ 310. Ашаҳаҭ, мамзаргьы ааха змоу рыла аҿахәы аҭара мап ацәкра, аексперт ила ахыркәша аҟаҵара мап ацәкра

Аӡбара аилатәараҟны, мамзаргьы заанаҵтәи аусеилыргара амҩаԥгараан, ахҭыс аҭҵаараан ашаҳаҭи ааха змоуи рыла аҿахәы аҭара мап ацәкра, аексперт ила ахыркәша аҟаҵара мап ацәкра, иара убас, аҿахәы аҭаразы ашаҳаҭ ааха змоуи рааира аԥынгылара, –
шьауӷас иазыԥҵәоуп ахараԥса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
Азгәаҭа. Ауаҩытәыҩса ихаҭа иҿагылауа аҿахәажәа аҟаҵара мап ацәкра ашьаустә ҭакԥхықәра идлаӡом.

Ахәҭаҷ 311. Ахыхра, аҿахәы аҭара, мамзаргьы аҿахәы аҭара аҽацәыԥхьакра, ииашамкәа аиҭагара рҟынӡа ауаҩытәыҩса иазкылгара.

1. Ашаҳаҭ, мамзаргьы ааха змоу имцу аҿахәқәа дырҳәара хықәкыс иаҭаны, аексперт, мамзаргьы аҟаза имцу ахыркәша дырҟаҵара имцу аҿахәы дырҳәара хықәкыс иаҭаны, иара убас, аиҭагаҩ ииашамкәа аиҭагара иазкылгара хықәкыс иаҭаны рхыхра, –
шьауӷас иазыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала хышықәса рҟынӡа.
2. Ашьразы, агәабзиара ааха аҭаразы, амазара ақәгара, мамзаргьы абжьыхра рзы цәыршәарала, мамзаргьы қәмақаррала ашаҳаҭи ааха змоуи имцу аҿахәқәа дырҳәара, аексперти аҟазеи имцу ахыркәша дырҟаҵара, иара убас, аиҭагаҩ иашамкәа аиҭагара иазкылгара, мамзаргьы еиқәыҧхьаӡоу ауаатәыҩса аҿахәқәа рыҟаҵара аҽацәыԥхьакра разкылгара, –
шьауӷас ирзыԥҵәоуп ахараԥса шәагаала ҩажәа нызқь инадыркны хынҩажәа нызқь мааҭ рҟынӡа, мамзаргьы ахақәиҭра ралхәдатәра ҿҳәарала хышықәса рҟынӡа.
3. Абри ахәҭаҷ аҩбатәи ахәҭала иазԥхьагәаҭоу аумҭа, хыхь иарбоу ауаатәыҩса рыԥсҭазаареи ргәабзиареи рзы ишәарҭам амч ахархәарала аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
4. Абри ахәҭаҷ актәи, мамзаргьы аҩбатәи ахәҭақәа рыла иазԥхьагәаҭоу аумҭақәа еиҿкаау агәыԥ ала, мамзаргьы уа иарбоу ауааԥсыра рыԥсҭазаареи ргәабзиареи рзы ишәарҭоу амч ахархәарала рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 312. Заанаҵтәи аусеилыргара амаӡақәа рыраргамара

Заанаҵтәи аусеилыргара иаҵоу амаӡақәа рыраргамара шзиным ала закәанла ишьақәыргылоу аԥҟара инақәыршәаны згәызҽанызҵо ауаҩытәыҩса ила, апрокурор, аусеилыргаҩ, ахҭысҭҵааҩ ақәшаҳаҭымкәа рыраргамара, –
шьауӷас иазыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа.

Ахәҭаҷ 313. Аӡбаҩи ашьаусмҩаԥгара иалахәу егьырҭ ауаатәыҩсеи ршәарҭадара иазку аусмҩаԥгатәқәа рыраргамара

1. Аӡбаҩи, азинӡбара амҩақәҵара иазку ауаатәыҩсеи – азыӡба нагӡаҩ, ааха змоу, ашаҳаҭ, убас ашьаусӡбара иалахәу егьырҭгьы, иара убас, урҭ ирзааигәоу, ршәарҭадара иазкны иаԥу аусмҩаԥгатәқәа гәрагарала изырдырыз, мамзаргьы змаҵура иабзоураны издырыз ауаҩытәыҩса ила араргамара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Уи аумҭа аҵыхәтәа бааҧс ахылҿиаар,–
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 314. Иҭаҩу, ирбаандаҩу, мамзаргьы амхра зқәу амазара закәандарала рызныҟәара

1. Аҭаҩра, мамзаргьы арбаандаҩтәра зықәҵоу амазара измадоу ила ахатәтәра, аныхра, аҵәахра, мамзаргьы закәандарала ҽаӡәы иҭара, иара убас, акредиттә еиҿкаара амаҵзуҩы ила ирбаандаҩтәу аԥаратә хархәагақәа алархәны абанктә операциақәа рымҩаԥгара, –
шьауӷас ирзыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа. 
2. Ашьауӷақәҵара ала амхра зықәҵоу амазара аҵәахра, мамзаргьы ахатәтәра, иара убас, амазара амхра злазгәаҭоу азакәанмчра зоуз ашьауӷақәҵара анагӡара даҽакала аҽацәыԥхьакра, –
шьауӷас ирзыԥҵәоуп ахараԥса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны ахараҧса ҩажәа нызқь мааҭ рҟынӡа.

Ахәҭаҷ 315. Ахақәиҭра алхәдатәра ахгарҭа аҟынтәи аамҭала ирбаандаҩу, мамзаргьы иаанкылоу рыхьчарҭа аҟынтәи рыбналара

1. Ахақәиҭра алхәдатәра ахгарҭа аҟынтәи, аамҭала ирбаандаҩу, мамзаргьы иаанкылоу рыхьчарҭа аҟынтәи ашьауӷа зхызго, мамзаргьы заанаҵтәи аусеилыргара ззын ицо ауаҩытәыҩса ибналара, –
шьауӷас иазыԥҵәоуп ахақәиҭра алхәдатәра ҿҳәарала хышықәса рҟынӡа.
2. Заа еибыҳәаны гәыԥҩык рыла, мамзаргьы еиҿкаау агәыԥ ала иҟаҵоу уи аумҭа, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазԥхьагәаҭоу аумҭақәа аԥсҭазаареи агәабзиареи рзы ишәарҭоу амч ахархәарала, мамзаргьы уи аҩыза амч ахархәаразы қәмақаррала, иара убас, абџьар, мамзаргьы бџьарк аҳасабла ахархәара зуа амаҭәар ахархәарала аҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала ԥшьышықәса инадыркны аашықәса рҟынӡа.

Ахәҭаҷ 316. Ахақәиҭра алхәдатәра ахгара аҽацәыԥхьакра

Ахақәиҭра алхәдатәра ахгарҭа анҭыҵ ацара иақәиҭтәыз, мамзаргьы ашьауӷақәҵара анагӡара, мамзаргьы ашьауӷа ахгаразы аҿҳәара ззахырԥаз ауаҩытәыҩса анҭыҵ ацареи ашьауӷа анагӡара иахьынӡахырԥаз аҿҳәареи анынҵәа ашьҭахь ианаамҭаз имгьежьра, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 317. Аӡбара иаднакылаз ашьауӷақәҵара азыӡба, мамзаргьы даҽа актк рынамыгӡара 

Амчра ахаҭарнак, аҳәынҭқарратә маҵуҩы, аҭыԥантәи ахатәхеиҿкаара амаҵуҩы, иара убас, аҳәынҭқарратәи, мамзаргьы амуниципалтә еиҿкаара амаҵуҩы, акомерциатәи, мамзаргьы даҽа еиҿкаарак амаҵуҩы рыла, аӡбара иаднакылаз азакәанмчра зауз ашьауӷақәҵара, азыӡба, мамзаргьы даҽа актк рынагӡара цәгьашақә мап ацәкра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы маҵураҭыԥқәаки усурҭақәаки рҿы аҭыԥ анкылара ақәиҭымра ҿҳәарала хәышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 318. Ацәгьаура ацәырымгара (аҵәахра)

Заанаҵтәи қәыргәыӷрада ибааҧсу, мамзаргьы ҷыдала ибааҧсу ацәгьаурақәа рцәырымгара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа. 

32-тәи ахы. АНАПХГАРАҬАРА АԤҞАРА ИАԤЫНГЫЛО АЦӘГЬАУРАҚӘА

Ахәҭаҷ 319. Азинхьчаратә усбарҭа аусуҩы иԥсҭазаара ақәыххра

Азинхьчаратә усбарҭа аусуҩы, мамзаргьы аруаҩы, иара убас, урҭ ирзааигәоу ауаа ауаажәларратә ҳәоуеиқәшәареи ауаажәларратә шәарҭадареи рыхьчараҿы закәанлатәи русура аԥырхагахара хықәкыс иаҭаны, мамзаргьы уи русуразы шьаурак аҳасабала рыԥсҭазаара ақәыххра, –
шьауӷас иазыԥҵәоуп ахақәиҭра алхәдатәра ҿҳәарала жәашықәса инадыркны жәохә шыкәса рҟынӡа, мамзаргьы ԥсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 320. Амчра ахаҭарнак изкны амч ахархәара

1. Амчра ахаҭарнак изкны аԥсҭазаареи агәабзиареи рзы ишәарҭам амч ахархәара, мамзаргьы амчра ахаҭарнак имаҵуратә уалԥшьақәа рынагӡара дырхырҟьаны иара, мамзаргьы изааигәоу ауаа ирызкны, амч ахархәаразы ақәмақарра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа. 
2. Абри ахәҭаҷ актәи ахәҭаҿы иарбоу ауаатәыҩса ирызкны аԥсҭазаареи агәабзиареи рзы ишәарҭоу амч ахархәара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа. 
Азгәаҭа. Амчра ахаҭарнак ҳәа абри ахәҭаҷи абри Азакәанеидкылаҿы егьырҭ ахәҭаҷқәеи рҿы дыԥхьаӡоуп азинхьчаратә, мамзаргьы ахылаԥшратә усбарҭақәа рҿы, мамзаргьы даҽаџьара аус зуа, закәанла ишьақәыргылоу аԥҟарақәа инарықәыршәаны, маҵурала иара ихьыԥшым ауаа ирызкны адҵақәҵарақәа рыҟаҵара зылшара мчу амаҵурауаҩы.

Ахәҭаҷ 321. Амчра ахаҭарнак изку аҳаҭырларҟәра

1. Аҳаҭырларҟәра, д.и., амаҵурауаҩ инаигӡо имаҵуратә уалҧшьақәа рынагӡара иадкыланы, мамзаргьы урҭ рынагӡараан иаҳаҭыри ипатуи лазырҟәуа, дзырҧхашьаша аус аҟаҵара, мамзаргьы ажәа аҳәара, –
шьауӷас иазыԥҵәоуп ахараԥса шәагаала хә-нызқь инадыркны жәохә нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала фымз инадыркны шықәсыкынӡа. 
2. Аруаа рацәа ираҳауа ақәгылараҿы, иаарту аланарыҧшыра зызу аҧҵамҭаҿы, мамзаргьы жәлары зегьы адырра рыҭагатә хархәагақәа рыла амчра ахаҭарнак иаҳаҭырларҟәра, –
шьауӷас иазыԥҵәоуп ахараԥса шәагаала жәохә нызқь инадыркны ҩажәи хәба нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык.

Ахәҭаҷ 322. Азинхьчаратә, иара убас, ахылаҧшратә усбарҭақәа рҿы амаҵурауаҩ изкны ашәарҭадаразы иаҧу аусмҩаҧгатәқәа рыраргамара

1. Азинхьчаратәи, иара убас, ахылаҧшратәи усбарҭақәа рҿы аус зуа амаҵурауаҩ, мамзаргьы уи изааигәоу иҭынхацәа ршәарҭадаразы иаҧу аусмҩапгатәқәа, уи амаҵурауаҩ иуалҧшьа анагӡара аҧырхагахара хықәкыс иаҭаны, рыраргамара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ихьанҭоу аҵыхәтәақәа рхылҿиаара, – 
 шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 323. Ауаажәларра аҟынтәи аҧхьакра иазку аиҿкаара аусура аиҵаҟьара

1. Зус ӡбоу аиашамҩа ианылараҿы иҧырхагахара хықәкыс иаҭаны, мамзаргьы уи, аиҿкаара аиҳабыреи ашьауснагӡаратә системеи ацхыраара ахьриҭоз азы гәаҕшақә, шьаурак аҳасабала, иҧсҭазаареи игәабзиареи ирҧырхагам амч ахархәарала, мамзаргьы уи аҩыза амч ахархәаразы қәмақаррала ауаажәларра ацәыҧхьакырҭатә еиҿкаара аусура аиҵаҟьара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Зус ӡбоу ашьауҕақәҵара алхәдатәра ахьырхырго, мамзаргьы арбаандаҩра ахьырхырго аҭыҧ аҟны аус зуа иуалҧшьақәа рынагӡара дырхырҟьаны, мамзаргьы иара изааигәоу иҭынхацәа ирызкны абри ахәҭаҷ актәи ахәҭала иазҧхьагәаҭоу аумҭақәа рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәии аҩбатәии ахәҭақәа рыла иазҧхьагәаҭоу аумҭақәа еиҿкаау агәыҧ ала, мамзаргьы аҧсҭазаареи агәабзиареи рзы ишәарҭоу амч ахархәарала рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала фышықәса инадыркны жәаҩа шықәса рҟынӡа.

Ахәҭаҷ 324. Аҧсны Аҳәынҭқарра Аҳәынҭқарратә ҳәаа закәандарала ахысра

1. Аҧсны Аҳәынҭқарратә ҳәаа иахысны Аҧсныҟа аҭалареи аҳәаа иахысны анҭыҵ ацареи ауаҩытәыҩса дақәиҭызтәуа иҵабыргу аусшәҟәқәа ицымкәа, мамазргьы Аҧсны Аҳәынҭқарра азакәаннҧҵара ала ишьақәыргылоу азиншәҟәы ицымкәа Аҧсны Аҳәынҭқарра аҳәынҭқарратә ҳәаа ахысра, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Заа еибыҳәаны гәыҧҩык рыла, мамзаргьы еиҿкаау агәыҧ ала, мамзаргьы амч ахархәарала, мамзаргьы уи азы қәмақаррала Аҧсны Аҳәынҭқарра Аҳәынҭқарратә ҳәаа закәандарала ахысра, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
Азгәаҭа. Абри ахәҭаҷ амчра иаҵанакӡом Аҧсны Аҳәынҭқарра аҳәаа ахысра аҧҟарақәа еилаганы иахысыз атәымтәылауаа, мамзаргьы атәылауаҩра змам ауаатәыҩса урҭ раара Аҧсны Аҳәынҭқарра азакәанҧҵара иақәшәо аполитикатә хыҵәахырҭа аҧшаара иазкызар, насгьы уи аумҭа аҟны даҽа цәгьаурак адыргақәа амамзар.
(Аҧсны Аҳәынҭқарра 18.07.2007 шықәсазтәи Азакәан N 1798-с-IX аредакциала)

Ахәҭаҷ 325. Ауаа закәандарала рыхҵәара аиҿкаара

1. Атәымтәылауаа, мамзаргьы атәылауаҩра змам ауаатәыҩса закәандарала Аҧсныҟа раара, закәандарала Аҧсны рыҟазаара, мамзаргьы транзитла Аҧсны иалсны рцара аиҿкаара, –
шьауӷас ирзыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ҟаҵазар:
а) еиҿкаау агәыҧ ала;
б) Аҧсны Аҳәынҭқарраҿы ацәгьаурақәа рыҟаҵара хықәкыс иаҭаны, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны ахараҧса шәагаала шәи ҩынҩажәи жәаба нызқь мааҭ рҟынӡа.

Ахәҭаҷ 326. Аҧсны Аҳәынҭқарра Аҳәынҭқарратә ҳәаа зинда аиҭакра

1. Аҧсны Аҳәынҭқарра Аҳәынҭқарратә ҳәаа зинда аиҭакра хықәкыс иаҭаны аҳәааҿтәи адыргақәа рықәхра, реиҭагара, рыҧхасҭатәра, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса рҟынӡа.
2. Урҭ аумҭақәа ихьанҭоу аҵыхәтәа рхылҿиаара,–
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа.

Ахәҭаҷ 327. Иофициалтәу аусшәҟәқәеи аҳәынҭқарратә ҳамҭақәеи раахәара, мамзаргьы рыҭира

Ауаҩытәыҩса ихәҭам азинқәа изҭауа, мамзаргьы ауалҧшьақәа иқәызхуа иофициалтәу, иара убас, иҳәынҭқарратәу аусшәҟәқәа зинда раахәара, мамзаргьы зинда рыҭира, иара убас, Аҧсны Аҳәынҭқарра, мамзаргьы СССР Аҳәынҭқарратә ҳамҭақәа зинда раахәара, мамзаргьы рыҭира, –
шьауӷас ирзыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.

Ахәҭаҷ 328. Аусшәҟәқәа, аштампқәа, амҳәырқәа рӡара, мамзаргьы рыбжьыхра, иара убас, акциз еизгагатә маркақәа, иҷыдоу амаркақәа, мамзаргьы аиҧшратә дыргақәа рӡара

1. Ахатәы феида аиура иазкны, мамзаргьы хатәзҿлымҳарак амазаара иахҟьаны иофициалтәу аусшәҟәқәа, аштампқәа, мамзаргьы амҳәырқәа рӡара, рыҧхасҭатәра, рыбжьыхра, мамзаргьы рыҵәахра (рцәырымгара), –
шьауӷас ирзыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра шықәсык аҟынӡа.
2. Атәылауаҩ итәылауаҩрашәҟәы, мамзаргьы акрызҵазкуа даҽа усшәҟәык ицәӡара, –
шьауӷас иазыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
3. Акциз еизгатә маркақәа, иҷыдоу амаркақәа, мамзаргьы аҧаршеи аҟаҵара азмыруа аиҧшратә дыргақәа рӡара, –
шьауӷас иазыԥҵәоуп ахараԥса шәагаала ҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 329. Амҩанысгатә хархәага аиҧшратә номер, аицакра (арҧаршеира), мамзаргьы аҧхасҭатәра

1. Ахархәаразы, мамзаргьы аҭира хықәкыс иаҭаны амҩанысгатә хархәага иҧаршеиу аиҧшратә номер, ачарҭ аномер, ашасси аномер, арныҟәага аномер, иара убас, аҳәынҭқарратә аҭаҩгатә дырга иҧаршеины рыҟаҵара, мамзаргьы рықәгара, мамзаргьы амҩанысгатә хархәага аиҧшратә номер, ачарҭ аномер, ашасси аномер, арныҟәага аномер, иара убас, аҳәынҭқарратә аҭаҩратә дырга шҧаршеиу дырны аҭира, мамзаргьы ачарҭ, мамзаргьы ашасси, мамзаргьы арныҟәага рномерқәа шҧаршеиу заа идырны рыҭира, –
шьауӷас ирзыԥҵәоуп ахараԥса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык аҟынӡа.
2. Заа еибыҳәаны гәыҧҩык ауаа рыла, мамзаргьы еиҿкаау агәыҧ ала урҭ аумҭақәа рыҟаҵара, –
шьауӷас ирзыԥҵәоуп ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа.

Ахәҭаҷ 330. Арҧаршеира, иҧаршеиу аусшәҟәқәа, аҳәынҭқарратә ҳамҭақәа, аштампқәа, амҳәырқәа, абланкқәа рыҟаҵара, мамзаргьы рыҭира

1. Зинк ҟазҵо, мамзаргьы уалҧшьак аҟынтәи ахақәиҭра азҭо, иҧаршеиу агәраргага, мамзаргьы иофициалтәу даҽа усшәҟәык, ахархәара, мамзаргьы аҭира хықәкыс иаҭаны рыҟаҵара, убас, иара убри хықәкыс иаҭаны Аҧсны Аҳәынҭқарра, мамзаргьы СССР Аҳәынҭқарратә ҳамҭақәа, аштамптәқәа, амҳәырқәа, абланкқәа рыҟаҵара, мамзаргьы рыҭира, –
шьауӷас ирзыԥҵәоуп ириашаны ашьақәыргыларатә усурақәа ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Даҽа цәгьаурак аҵәахра, мамзаргьы даҽа цәгьаурак аҟаҵара армариара хықәкыс иаҭаны урҭ аумҭақәа рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны ҧшьышықәса рҟынӡа.
3. Аусшәҟәы шҧаршеиу заа идырны ахархәара, –
шьауӷас иазыԥҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 331. Иҧаршеиу акциз еизгагатә маркақәа, иҷыдоу амаркақәа, иара убас, аиҧшратә дыргақәа рыҟаҵара, рыҭира, мамзаргьы урҭ рхархәара

1. Иҧаршеиу акциз еизгатә маркақәа, иҷыдоу амаркақәа, иара убас, аиҧшратә дыргақәа рыҭиразы рыҟаҵара, мамзаргьы рыҭира, –
шьауӷас иазыԥҵәоуп ахараҧса шәагаала ҩажәи жәаба нызқь инадыркны шә-нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Заа идырны иҧаршеиу акциз еизгатә маркақәа, иҷыдоу амаркақәа, мамзаргьы арҧаршеира иацәыхьчоу аиҧшратә дыргақәа рхархәара, –
шьауӷас иазыԥҵәоуп ахараҧса шәагаала ҩынҩажәи жәаба нызқь инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 332. Аррамаҵура ахысра аҽацәыҧхьакра

1. Аррамаҵура ахымсра азин ҟазҵо закәанла ишьақәыргылоу аҵаҵҕәы ыҟамкәа, аррамаҵурахь ацара аҽацәыҧхьакра, –
шьауӷас иазыԥҵәоуп ахараҧса шәагаала ҩынҩажәи жәаба нызқь инадыркны хынҩажәа нызқь мааҭ рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.
2. Ахатә цәеижь ахәра анҵарала, иҧаршеиу аусшәҟәқәа заа реидкыларала, мамзаргьы амц аҳәара ала, мамзаргьы аҭагылазаашьа еицәазтәуа аҽакала аҽырчмазаҩра ахархәара азуны аррамаҵурахьы ацара аҽацәыҧхьакра, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 333. Армчқәа реизакраан ааҧхьара аҽацәыҧхьакра 

1. Аҧсны Аҳәынҭқарра армчқәа реизакраан ааҧхьара аҽацәыҧхьакра, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны хәышықәса рҟынӡа.
2. Аибашьра анцо аамҭазы уи аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 334. Аҧсны Аҳәынҭқарра Аҳәынҭқарратә Дырга ҷыдеи Аҳәынҭқарратә бираҟи ахәымгара рзура

Аҧсны Аҳәынҭқарра Аҳәынҭқарратә Дырга ҷыдеи Аҳәынҭқарратә бираҟи ахәымгара рзура, –
шьауӷас иазыԥҵәоуп ахақәиҭра алхәдатәра ҿҳәарала шықәсык аҟынӡа.

Ахәҭаҷ 335. Ахамаҧызара

1. Ахамаҧызара, д.и., закәанла, мамзаргьы даҽа норматив-зинтә актк ала ишьақәыргылоу аҧҟара иақәымшәо, хаҳәатәала, аиҿкаара, мамзаргьы ауаҩытәыҩса ила зиашара амакра алшо, акы аҟаҵара, насгьы урҭ, акрызҵазкуа аиҿкаара, мамзаргьы ауаҩытәҩса ааха рыҭара алзыршо аҟаҵамҭа, –
шьауӷас иазыԥҵәоуп ахараҧса шәагаала жәа-нызқь инадыркны ҩажәи хәба нызқь мааҭ рҟынӡа, мамзаргьы ириашаны ашьақәыргыларатә усурақәа ҿҳәарала шықәсык инаркны ҩышықәса рҟынӡа.
2. Амч ахархәарала, мамзаргьы уи азы қәмақаррала хыхь иарбоу аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

XI аҟәша. АРРАТӘ МАҴУРА ИАҦЫНГЫЛО АЦӘГЬАУРАҚӘА
33-тәи ахы. АРРАТӘ МАҴУРА ИАҦЫНГЫЛО АЦӘГЬАУРАҚӘА

Ахәҭаҷ 336. Арратә маҵура иаҧынгыло ацәгьаурақәа ҳәа иҧхьаӡоу закәу

1. Арратә маҵура иаҧынгыло ацәгьаурақәа ҳәа иҧхьаӡоуп аррамаҵурахь ааҧхьарала, мамзаргьы еиқәшаҳатрала, мамзаргьы Аҧсны Аҳәынҭқарра Арбџьармчқәа рҿы, даҽа ар еиҿкаарақәак, ҷыдалатәи ар еиҿкаарақәа рҿы аррамаҵура зхызго, иара убас, арра маҵура зхызгахьоу реизакрақәа ирылахәу атәылауаа рыла иҟаҵоу, аррамаҵура ахысшьа аҧҟарақәа ирҿагыло, абри ахы аҟны иазҧхьагәаҭоу ацәгьаурақәа.
2. Абри ахәҭаҷ аҿы зыхьӡ ҳәам аррамаҵура иаҧынгыло ацәгьаурақәа реицалахәцәа ашьаустә ҭакԥхықәра рзыҧҵәоуп абри Азакәанеидкылаҿы румҭа зықәшәо ахәҭаҷ ала.

Ахәҭаҷ 337. Адҵа анамыгӡара

1. Ишьақәыргылоу аҧҟара иақәыршәаны иҟаҵоу аиҳабы идҵа уи инапаҵаҟа иҟоу ила акыр ааха аррамаҵуразы изхылҿиааз анамыгӡара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Гәыҧҩык ауаа рыла, гәыҧҩык ауаа заа еибыҳәаны мамзаргьы еиҿкаау агәыҧ ала, иара убас, ихьанҭоу аҵыхәтәа зхылҿиааз абри ахәҭаҷ актәи ахәҭаҿы иарбоу аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Аиҳабы идҵа ишабалак, мамзаргьы ибааҧсны арратә маҵура азныҟәара ирылҵшәаны, аҵыхәтәа бааҧс зхылҿиааз анамыгӡара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
4. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьаан аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 338. Аҳәатәхамҵара

1. Аҳәатәхамҵара, д.и., аиҳабы идҵа анагӡара иаартны мап ацәкра, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Гәыҧҩык ауаа рыла, гәыҧҩык ауаа заа еибыҳәаны, мамзаргьы еиҿкаау агәыҧ ала, иара убас, ихьанҭоу аҵыхәтәа зхылҿиааз абри ахәҭаҷ актәи ахәҭаҿы иарбоу аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.
3. Аибашьра анцо аан, мамзаргьы аибашьратә ҭагылазаашьа аныҟоу аамҭазы аҳәатәхамҵара, –
шьауӷас иазыԥҵәоуп ахақәиҭра алхәдатәра ҿҳәарала быжьшықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 339. Напышьашәала аҿагылара, мамзаргьы амаҵуратә уалҧшьақәа реилагара аҟынӡа аиҳабы инагара

1. Аиҳабы иҿагылара, иара убас, аррамаҵуратә уалҧшьақәа рынагӡара зду даҽаӡәы иҿагылара, мамзаргьы амч ахархәарала, мамзаргьы уи аҩыза аҟаҵаразы қәмақаррала иду ауалҧшьақәа реилагара аҟынӡа аиҳабы инагара, –
шьауӷас ирзыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Урҭ аумҭақәа ҟаҵазар:
а) гәыҧҩык ауаа, гәыҧҩык ауаа заа еибыҳәаны, мамзаргьы еиҿкаау агәыҧ ала;
б) абџьар ахархәара азурала;
в) ихьанҭоу, мамзаргьы бжьаратәла ихьанҭоу ааха агәабзиара аҭарала, мамзаргьы ихьанҭоу даҽа ҵыхәтәақәак риура ала, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭақәа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 340. Аиҳабы иқәмақарра

1. Аиҳабы иду аррамаҵуратә уалҧшьақәа рынагӡара дахырҟьаны ишьразы, ахәра инҵаразы, мамзаргьы ипҟаразы иқәмақарра, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 341. Аиҳабы изкны амч ахархәара 

1. Аррамаҵуратә уалҧшьақәа рынагӡараан, мамзаргьы урҭ ауалҧшьақәа рынагӡара дырхырҟьаны аиҳабы ипҟара, мамзаргьы уи изкны даҽа мчрак ахархәара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
2. Урҭ аумҭақәа ҟаҵазар:
а) гәыҧҩык ауаа, гәыҧҩык ауаа заа еибыҳәаны, мамзаргьы еиҿкаау агәыҧ рыла;
б) абџьар ахархәарала;
в) ихьанҭоу, мамзаргьы бжьаратәла ихьанҭоу ааха агәабзиара аҭарала, мамзаргьы ихьанҭоу даҽа ҵыхәтәақәак риура ала, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.
3. Абри ахәҭаҷ актәи, мамзаргьы аҩбатәи ахәҭақәа рыла иазҧхьагәаҭоу аумҭақәа аибашьраан, мамзаргьы аибашьратә ҭагылазаашьа аныҟоу аамҭазы рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 342. Аруаа дара-дара аиҳабра-еиҵыбра анрыбжьам реизыҟазаашьа еиқәзыршәо аҧҟаҧҵәатә ҧҟарақәа реилагара

1. Аруаа дара-дара аиҳабра-еиҵыбра анрыбжьам апатуи аҳаҭыри рыларҟәрала, мамзаргьы тәамбашақә ааха змоу изныҟәарала, мамзаргьы уи изкны амч ахархәарала реизыҟазаашьа еиқәзыршәо аҧҟаҧҵәатә ҧҟарақәа реилагара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Уи аумҭа ҟаҵазар:
а) ҩыџьа, мамзаргьы ҩыџьа инареиҳаны ирызкны;
б) гәыҧҩык ауаа, гәыҧҩык ауаа заа еибыҳәаны, мамзаргьы еиҿкаау агәыҧ рыла;
в) абџьар ахархәарала;
г) бжьаратәла ихьанҭоу ааха агәабзиара аҭарала, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.
3. Ихьанҭоу аҵыхәтәақәа рхылҿиаарала абри ахәҭаҷ актәи, мамзаргьы аҩбатәи ахәҭақәа рҿы иазҧхьагәаҭоу аумҭақәа рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 343. Аруаҩы иаҳаҭыр аларҟәра 

1. Аррамаҵуратә уалҧшьақәа рынагӡараан, мамзаргьы урҭ ауалҧшьақәа рынагӡара дырхырҟьаны аруаҩык ила даҽа аруаҩык иаҳаҭыр аларҟәра, –
 шьауӷас иазыԥҵәоуп алеишәарҽеиратә баталион ашҟа аиагара ҿҳәарала шықәсык аҟынӡа.
2. Аррамаҵуратә уалҧшьақәа рынагӡараан, мамзаргьы урҭ ауалҧшьақәа рынагӡара дырхырҟьаны аиҵбы ила аиҳабы, мамзаргьы аиҳабы ила аиҵбы иаҳаҭыр аларҟәра, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы убри иаҟароу аҿҳәарала ахақәиҭра алхәдатәра.

Ахәҭаҷ 344. Хамаҧызарала архәҭа, мамзаргьы аррамаҵураҭыҧ аныжьра
 
1. Хамаҧызарала архәҭа, мамзаргьы аррамаҵураҭыҧ аныжьра, иара убас, архәҭаҟынтәи аамҭала амаҵураныҟәара, ҧсшьара, мамзаргьы ахәшәтәырҭахь ишьҭу, даҽа архәҭак аҟынтәи ииагоу, мамзаргьы амаҵура зыҭоу, ааҧхьарала аррамаҵура зхызго аруаҩы дызлоу архәҭахь игьежьразы иазгәаҭоу аҿҳәара ҩаха-ҩымш инареиҳаны, аха жәамш иреиҳамкәа ирқьиагоу ҽыҵгада ахырҧара, –
шьауӷас ирзыԥҵәоуп алеишәарҽеиратә баталион ашҟа аиагара ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Алеишәарҽеиратә баталион аҟны ашьауҕа зхызго ила абри ахәҭаҷ актәи ахәҭаҿы иазҧхьагәаҭоу аумҭақәа рыҟаҵара, –
шьауӷас ирзыԥҵәоуп ахақәиҭра алхәдатәра аҿҳәарала шықәсык инаркны хышықәса рҟынӡа.
3. Хамаҧызарала архәҭа, мамзаргьы аррамаҵураҭыҧ аныжьра, иара убас, аррамаҵурахь агьежьразы иазгәаҭоу аҿҳәара жәамш инареиҳаны, аха мызкы еиҳамкәа ааҧхьарала, мамзаргьы еиқәшаҳаҭрала аррамаҵура зхызго аруаҩ ила ирқьиагоу ҽыҵгада ахырҧара, –
шьауӷас ирзыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҧшьышықәса рҟынӡа.
4. Абри ахәҭаҷ ахҧатәи ахәҭаҿы иазҧхьагәаҭоу аумҭа ҟаҵазар, ҿҳәарала мызкы еиҳаны, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
5. Абри ахәҭаҷ актәи, аҩбатәи, ахҧатәи, аҧшьбатәи ахәҭақәа рҿы иазҧхьагәаҭоу аумҭақәа гәыҧҩык рыла рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.
6. Абри ахәҭаҷ ахҧатәи, аҧшьбатәи, ахәбатәи ахәҭақәа рҿы иазҧхьагәаҭоу аумҭақәа аибашьраан, мамзаргьы аибашьратә ҭагылазаашьа аныҟоу аамҭазы рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.
Азгәаҭа. Абри ахәҭаҷ актәи ахәҭаҿы иазҧхьагәаҭоу аумҭа раҧхьаӡа акәны иҟазҵаз аруаҩ ашьаустә ҭакԥхықәра аҟынтәи ихы дақәиҭтәызар алшоит дызҭашәаз ихьанҭоу аҭагылазаашьа иахҟьаны акәзар уи изыҟаиҵаз.

Ахәҭаҷ 345. Арра ацәыбналара

1. Арра ацәыбналара, д.и., хамаҧызарала аррамаҵура ахысра аҽацәыҧхьакра хықәкыс иҟаҵаны архәҭа, мамзаргьы аррамаҵураҭыҧ аныжьра, мамзаргьы иара убри хықәкыс иҟаҵаны аррамаҵурахь акылымсра, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.
2. Аруаҩ имадоу абџьар шимоу арра ацәыбналара, иара убас, заа еибыҳәаны гәыҧҩык ауаа, мамзаргьы еиҿкаау гәыҧҩыла арра ацәыбналара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.
3. Абри ахәҭаҷ актәии аҩбатәии ахәҭақәа рҿы иазҧхьагәаҭоу аумҭақәа аибашьраан, мамзаргьы аибашьратә ҭагылазаашьа аныҟоу аамҭазы рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 346. Ҽырчмазаҩрала, мамзаргьы даҽа ҽыҵгак ала аррамаҵуратә уалҧшьақәа рынагӡара аҽацәыҧхьакра

1. Ҽырчмазаҩрала, мамзаргьы ахатә цәеижь ахәра анҵарала, мамзаргьы аусшәҟәы ҧаршеи аҟаҵарала, мамзаргьы даҽа мцҳәарак ала аруаҩы иррамаҵуратә уалҧшьақәа рынагӡара рҽацәыҧхьакра, –
шьауӷас иазыԥҵәоуп ахақәиҭра алхәдатәра ҿҳәарала хышықәса рҟынӡа.
2. Уи аумҭа аррамаҵура аҟынтәи зынӡак ахақәиҭра аиура хықәкыс иаҭаны аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Урҭ аумҭақәа аибашьраан, мамзаргьы аибашьра аҭагылазаашьа аныҟоу аамҭазы рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 347. Аибашьратә хаҩара анагӡара аҧҟарақәа реилагара

1. Аҧсны Аҳәынҭқарра ашәарҭадаратә зҿлымҳарақәа ааха рызҭаз, мамзаргьы ааха рыҭара зылшоз, гәҽанҵарада ақәылара ианаамҭоу агәаҭареи аанкылареи хықәкыс измоу аибашьратә хаҩара (еибашьралатәи аҟарулра) анагӡара аҧҟарақәа реилагара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала шықәсык инаркны хышықәса рҟынӡа.
2. Ихьанҭоу аҵыхәтәа ахҟьартә уи аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәохә шықәса рҟынӡа.

Ахәҭаҷ 348. Аҳәаахьчаратә маҵура анагӡаратә ҧҟарақәа реилагара

1. Аҳәаахьчаратә усдҵа, мамзаргьы аҳәаа ахьчара иадҳәалоу даҽа уск назыгӡо аусдҵауаа ирылахәу аруаҩ ила аҳәаахьчаратә маҵура анагӡаратә ԥҟарақәа реилагара, уи аумҭа иахылҿиаазар, мамзаргьы иахылҿиаартә иҟалозар Аҧсны Аҳәынҭқарра ашәарҭадаратә зҿлымҳарақәа ааха риура, –
шьауӷас иазыԥҵәоуп ахақәиҭра алхәдатәра ҿҳәарала шықәсык инаркны хышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа ихьанҭоу аҵыхәтәақәа ахылҿиаара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса аҟынӡа.

Ахәҭаҷ 349. Аҟарулмаҵура аҧҟаҧҵәатә ҧҟарақәа реилагара

1. Аҟарулмаҵура иахьчоз аобиектқәа ааха риура алзыршаз аҟарулмаҵура аҧҟаҧҵәатә ҧҟарақәа аҟарул иалахәу аруаҩ ила реилагара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа ихьанҭоу аҵыхәтәақәа ахылҿиаара, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

Ахәҭаҷ 350. Ауаажәлар рҭышәынтәалара ахьчареи ауаажәларратә шәарҭадара ахьчареи ирызку амаҵура анагӡаратә ҧҟарақәа реилагара.

1. Ауаажәлар рҭышәынтәалареи ауаажәларратә шәарҭадареи рыхьчара иазку арратә усдҵауаа реилазаара иалоу аруаҩ ила атәылауаа рзинқәеи разҿлымҳарақәеи ааха риура алзыршаз аррамаҵура анагӡаратә ҧҟарақәа реилагара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала фымз инадыркны ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Ихьанҭоу аҵыхәтәақәа зхылҿиааз уи аумҭа, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.

Ахәҭаҷ 351. Аҩныҟатәи аррамаҵуреи агарнизон аҟны аҧыҧшреи (апатруль) ирызку аҧҟаҧҵәатә ҧҟарақәа реилагара

Архәҭа аҩныҵҟатәи амаҵура иаҵанакуа уахыки ҽнаки аусдҵауаа (аҟарули авахтеи аламкәа) реилазаара иалахәу ауаҩытәыҩса, иара убас, аҧыҧшратә усдҵауаа реилазаара иалахәу ауаҩытәыҩса ила ихьанҭоу аҵыхәтәақәа зхылҿиааз агарнизон аҿтәи аҧҟаҧҵәатә ҧҟарақәа реилагара, –
шьауӷас ирзыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 352. Аибашьыгатә хархәагақәа аҕа иҭара, мамзаргьы изныжьра

Аиҳабы имадоу абџьармчқәа аҕа изныжьра, иара убас, аибашьратә ҭагылазаашьа иахымҟьаз, ацхыраара аҕа иҭара хықәкыс иаманы, ажәылараан ахрыҕәҕәарҭақәа, аибашьыгатә техника убас егьырҭ аибашьыгатә хархәагақәа аҕа изныжьра, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 353. Аҭахара иаҿу арратә ҕба ааныжьра

1. Змаҵуратә уалҧшьақәа ихарҭәааны инамыгӡакәа акомандаҟаҵаҩ ила аҭахара иаҿу арратә ҕба ааныжьра, иара убас, аӷба акоманда алахәылаҩ ила ишахәҭоу еиҧш акомандаҟаҵаҩ, идҵақәа имоукәа арратә ҕба ааныжьра, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықшса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 354. Хамаҧызарала арқәа реиҿагыларҭатә дәы ааныжьра, мамзаргьы аибашьраан абџьар ашьҭыхра мап ацәкра, –

1. Хамаҧызарала арқәа реиҿагыларҭатә дәы ааныжьра, мамзаргьы аибашьраан абџьар ашьҭыхра мап ацәкра, –
шьауӷас ирзыԥҵәоуп ахақәиҭра алхәдатәра ҿҳәарала аашықәса инадыркны жәохә шықәса рҟынӡа.

Ахәҭаҷ 355. Арратә мазара гәҭакыла аҧхасҭатәра, мамзаргьы абжьыхра

1. Абџьар, аџьаҧҳаны, мамзаргьы арратә техника амаҭәарқәа гәҭакыла рыҧхасҭатәра, мамзаргьы рыбжьыхра, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Уи аумҭа ихьанҭоу аҵыхәтәақәа рхылҿиаара, –
шьауҕас иазыҧҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа аибашьраан, мамзаргьы аибашьратә ҭагылазаашьа аныҟоу аамҭазы аҟаҵара, –
шьауҕас иазыҧҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 356. Машәырла арратә мазара аҧхасҭатәра, мамзаргьы абжьыхра

Абџьар, аџьаҧҳаны, мамзаргьы арратә техника амаҭәахәқәа машәырла аҧхасҭатәра, мамзаргьы абжьыхра уи аумҭа ихьанҭоу аҵыхәтәа ахылҿиаазар, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала фымз инадыркны шықәсыкынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.

Ахәҭаҷ 357. Арратә мазара арӡра

1. Аррамаҵураҿы ахархәаразы аруаҩ имадоу абџьар, аџьаҧҳаны аиҭаҵгатә хархәагақәа, техникала аиқәыршәагатә маҭәарқәа, арратә мазара рыхьчара аҧҟарақәа реилагара иахҟьаны рырӡра, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала шықәсык аҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭақәа аибашьраан, мамзаргьы аибашьратә ҭагылазаашьа аныҟоу аамҭазы рыҟаҵара, –
шьауӷас ирзыԥҵәоуп ахақәиҭра алхәдатәра ҿҳәарала ҩышықәса инадыркны быжьшықәса рҟынӡа.

Ахәҭаҷ 358. Абџьар, мамзаргьы ааигәа иҟоу рзы иҳараку ашәарҭара зцу амаҭәарқәа рхархәашьа аҧҟарақәа реилагара

1. Ааигәа-сигәа иҟоу рзы иҳараку ашәарҭара зцу абџьар, аџьаҧҳаны, арадиоактивтә маҭәарқәа, иҧжәауа амаҭәашьарқәа, мамзаргьы даҽа маҭәашьарқәак рызныҟәашьа аҧҟарақәа реилагара, насгьы уи иахҟьаны машәырла ауаҩытәыҩса игәабзиара ааха аҭара, арратә техника аҧхасҭатәра, мамзаргьы ихьанҭоу даҽа ҵыхәтәак аҟалара, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала ҩышықәса рҟынӡа.
2. Уи аумҭа ауаҩытәыҩса машәырла иҧсра ахҟьазар, –
шьауӷас иазыԥҵәоуп ахақәиҭра алхәдатәра ҿҳәарала ҩышықәса инадыркны хәышықәса рҟынӡа.
3. Абри ахәҭаҷ актәи ахәҭаҿы иазҧхьагәаҭоу аумҭа машәырла ҩыџьа, мамзаргьы ҩыџьа инареиҳаны рыҧсра ахылҿиаар, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 359. Амашьынақәа рныҟәгареи рхархәареи аҧҟарақәа реилагара

1. Аибашьагатә, иҷыдоу, мамзаргьы амҩангагатә машьынақәа рныҟәгареи рхархәареи аҧҟарақәа реилагара иахҟьаны машәырла ауаҩытәыҩса игәабзиара ихьанҭоу, мамзаргьы бжьаратәла ихьанҭоу ааха аиура, –
шьауӷас иазыԥҵәоуп алеишәарҽеиратә баталион ашҟа аиагара ҿҳәарала ҩышықәса рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа, мамзаргьы уи ада.
2. Абри аумҭа машәырла ауаҩытәыҩса иҧсра ахҟьара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хәышықәса рҟынӡа, мамзаргьы уи ада.
3. Абри ахәҭаҷ актәи ахәҭаҿы иазҧхьагәаҭоу, ҩыџьа, мамзаргьы ҩыџьа инареиҳаны рыҧсра ахҟьазар, –
шьауӷас иазыԥҵәоуп ахақәиҭра алхәдатәра ҿҳәарала хәышықәса инадыркны жәашықәса рҟынӡа.

Ахәҭаҷ 360. Аҧырра, мамзаргьы уи аҽазыҟаҵаратә ҧҟарақәа реилагара

Машәырла ауаҩытәыҩса иҧсра, мамзаргьы ихьанҭоу даҽа ҵыхәтәак зхылҿиааз аҧырра, мамзаргьы уи аҽазыҟаҵара аҧҟарақәа реилагара, мамзаргьы арратә ҧрыгатә аппаратқәа рхархәара даҽа ҧҟарақәак реилагара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 361. Аҕбаныҟәгаратә ҧҟарақәа реилагара

Арратә ҕба арныҟәгара, мамзаргьы ахархәара аҧҟарақәа реилагара уи аумҭа машәырла ауаҩытәыҩса иҧсра, мамзаргьы ихьанҭоу даҽа ҵыхәтәак ахҟьазар, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны жәашықәса рҟынӡа.

Ахәҭаҷ 362. Аҧсицәӡара

Аибашьырҭатә дәы аҟынтәи иҧсыз, мамзаргьы ихәу ауаҩытәыҩса иааигәа иҟоу имаҭәаҩыҭәа аӡара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.

XII аҟәша. АУААТӘЫҨСАРА АҬЫНЧРЕИ АШӘАРҬАДАРЕИ ИРҦЫНГЫЛО АЦӘГЬАУРАҚӘА
34-тәи ахы. АУААТӘЫҨСАРА АҬЫНЧРЕИ АШӘАРҬАДАРЕИ ИРҦЫНГЫЛО АЦӘГЬАУРАҚӘА

Ахәҭаҷ 363. Игәрыму аибашьра ахтразы аплан ҟаҵара, аҽазырмазеира, амҩаҧгара

1. Игәрыму аибашьра аплан аҟаҵара, аҽазырмазеира, ахтра, –
шьауӷас иазыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.
2. Игәрыму аибашьра амҩаҧгара, –
шьауӷас иазыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 364. Игәрыму аибашьра ахтразы иаартны ааҧхьара аҟаҵара

1. Игәрыму аибашьра ахтразы иаарту ааҧхьарақәа рыҟаҵара, –
шьауӷас ирзыԥҵәоуп ахараҧса шәагаала ҩынҩажәи жәаба инадыркны шәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала хышықәса рҟынӡа.
2. Абри ахәҭаҷ актәи ахәҭаҿы иазҧхьагәаҭоу аумҭа жәлары зегьы адырра рыҭагатә хархәагақәа рыла аҟаҵара, мамзаргьы Аҧсны Аҳәынҭқарра ахәынҭқарратә маҵура назыгӡо ауаҩ ила аҟаҵара, –
шьауӷас ирзыԥҵәоуп ахараҧса шәагаала шә-нызқь инадыркны ҩышәи ҩынҩажәи жәаба нызқь мааҭ рҟынӡа, мамзаргьы ахақәиҭра алхәдатәра ҿҳәарала ҩышықәса инадыркны хәышықәса рҟынӡа, уи инацҵаны маҵураҭыҧқәаки усурҭақәаки рҿы аҭыҧ анкылара ақәиҭымра ҿҳәарала хышықәса рҟынӡа.

Ахәҭаҷ 365. Аибашьра амҩаҧгаразы ззин ыҟам ахархәагақәеи аметодқәеи ахархәара рзура

1. Атҟәацәа, мамзаргьы атәылауаа гәымбылџьбарала рызныҟәара, иампыҵахалоу аҵакырадгьыл аҿы иҟоу амилаҭтә мазара аимҵәара, жәларбжьаратәи аилаӡара ала аибашьраҿы зхархәара ҧку ахархәагақәеи аметодқәеи ахархәара рзура, –
шьауӷас ирзыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.
2. Жәларбжьаратәи аилаӡара ала зхархәара ҧку, хыҧхьаӡара рацәала ауаа ҭазырхо абџьар, ахархәара азура, –
шьауӷас иазыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 366. Анырҵәара 

Шьрала, ргәабзиарақәа ихьанҭаӡоу аахақәа рыҭарала, ахшароура мчыла аҧкрала, ахәыҷқәа мчыла ирымхны даҽаџьара рышьҭрала, мчыла ахырҵәарала, мамзаргьы аҧсҭазаара алзмыршо аҭагылазаашьа аҧҵарала, амилаҭҭә, арасатә, адинхаҵаратә гәыҧ иҟаӡамызшәа рыхшьаара иазку аусқәа рымҩаҧгара, –
шьауӷас ирзыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа, мамзаргьы ҧсраҽнынӡа ахақәиҭра алхәдатәра, мамзаргьы ашьрақәҵара.

Ахәҭаҷ 367. Ақәхра 

Хырацәала, мамзаргьы хкырацәала аҧстәқәеи ашәаҧыџьаҧи рықәхра аҳауатә, мамзаргьы аӡытә ҧсабара ахәшәыркра, иара убас, аекологиатә хлымӡаах зыхҟьаша даҽа усқәак рымҩаҧгара, –
шьауӷас ирзыԥҵәоуп ахақәиҭра алхәдатәра ҿҳәарала жәашықәса инадыркны жәохә шықәса рҟынӡа.

Ахәҭаҷ 368. Ақьырауаҩра 

1. Ауаҩытәыҩса ихархәаразы ихыхра (иргәыбзыҕра), акы ирҵара, ҧарала, мамзаргьы мазарала еиқәыршәара, иара убас, бџьарлатәи аиҿагылараҿы, мамзаргьы аибашьраҿы хархәара изура, –
шьауӷас ирзыԥҵәоуп ахақәиҭра алхәдатәра ҿҳәарала ҧшьышықәса инадыркны аашықәса рҟынӡа.
2. Урҭ аумҭақәа амаҵуратә ҭагылазаашьа ахархәарала, мамзаргьы зықәра намӡац изкны рыҟаҵара, –
шьауӷас иазыԥҵәоуп ахақәиҭра алхәдатәра ҿҳәарала быжьшықәса инадыркны жәохә шықәса рҟынӡа.
3. Бџьарла аиҿагылараҿы, мамзаргьы аибашьраҿы ақьырауаҩ иҽалархәра, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны быжьшықәса рҟынӡа.
Азгәаҭа. Ақьырауаҩы ҳәа дыҧхьаӡоуп бџьарла еиҿагылоу, мамзаргьы еибашьуа аҳәынҭқаррақәа рахьтә акгьы иатәылауаҩым, урҭ аҳәынҭқаррақәа рҵакырадгьыл аҟны ҭышәынтәаларала инымхо, қьырауаҩык иаҳасаб ала акрырҳара иашьҭоу ауаҩытәыҩса.

Ахәҭаҷ 369. Жәларбжьаратәи азинқәа ирыхьчо ауаҩытәыҩсеи аиҿкаареи рықәлара

1. Жәларбжьаратәи азинқәа ирыхьчо атәым ҳәынҭқарра ахаҭарнак, мамзаргьы жәларбжьаратәи аиҿкааратә усуҩы, иара убас, жәларбжьаратәи азинқәа ирыхьчо амаҵуратә, мамзаргьы анхарҭатә хыбрақәа, мамзаргьы амҩангагатә хархәагақәа рықәлара, –
шьауӷас иазыԥҵәоуп ахақәиҭра алхәдатәра ҿҳәарала хәышықәса рҟынӡа.
2. Аибашьразы аичырчара, мамзаргьы жәларбжьаратәи аизыҟазаашьа аруадаҩра хықәкыс иаҭаны абри ахәҭаҷ актәи ахәҭаҿы иазҧхьагәаҭоу аумҭа аҟаҵара, –
шьауӷас иазыԥҵәоуп ахақәиҭра алхәдатәра ҿҳәарала хышықәса инадыркны аашықәса рҟынӡа.


Ацҵа 1 

АӠБАРА АШЬАУӶАҚӘҴАРАЛА ЗЫМХРА ԤКУ АМАЗАРА АИҚӘЫԤХЬАӠА

1. Зус ӡбоу иҟынтәи амхра ҟалом иара ихатәыз, мамзаргьы иара азеиҧш хатәраҿы изалаз ихәҭаа аҟынтәи анаҩс еиқәыҧхьаӡоу амазареи амаҭәарқәеи:
а) иааиҧмырҟьаӡакәа иҭаацәеи иареи нхарҭас иахьрымаз анхарҭа ҩны ауаҭах, мамзаргьы урҭ рыхәҭақәак (иҭаацәа зегь рзы ҩнык, мамзаргьы уаҭахк еиҳамкәа);
б) зус ӡбоу иҭаацәа рзы аҧсҭазаараҿы зда ҧсыхәа амам аҩнымаҭәа;
в) амаҵурҭеи акрыфарҭеи рҿы иҟоу ачысмаҭәа, иара убас, ахархәараҿы иҟоу ацәарҭамаҭәа;
г) ахымхәацәа рзы еиҭаҵгас ҷыдала иазҧхьагәаҭоу ахархәагақәа;
д) зус ӡбоу ианашьоу аҳәынҭқарратә ҳамҭақәеи, жәларбжьаратәи аҧхьахәқәеи;
е) ақыҭанхамҩатә еихаҧсыхә, анхамҩатә ргыларақәа, иара убас, иҭаацәа рхы зланыҟәыргаша арахә иреиҵаӡоу ахыҧхьаӡара;
ж) ашәҟәқәа.
2. Зус ӡбоу имхра ҟалом иҭаацәа рыҧсҭазаара еиқәыршәагас зда ҧсыхәа амам иара ихатәыз, мамзаргьы азеиҧш хатәраҿы иара ихәҭаз егьырҭ амазарақәеи амаҭәахәқәеи.
Азгәаҭа. Абри аиқәыҧхьаӡа аҟнытәи маҭәарқәак рыцәгара алшоит урҭ амаҭәарқәа хыҧхьаӡарала зус ӡбоуи уи иҭаацәеи зда ҧсыхәа рымам ахыҧхьаӡара аҵкыс акыр еиҳазар, мамзаргьы зыхә ҳараку аметалл иалхызар, иҽырбагоу, мамзаргьы аҭоурыхтәи асахьаҭыхратәи аҵакду змоу амаҭәар.

Аҧсны Аҳәынҭқарра Ахада				С. Багаҧшь
ақ. Аҟәа ажьырныҳәамза 10, 2007 ш.
N 1555-с-XIV
 
Ахқәа (при верстке автоматически указывается)

 









 PAGE   \* MERGEFORMAT 1




